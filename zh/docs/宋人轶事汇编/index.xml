<?xml version="1.0" encoding="utf-8" standalone="yes"?><rss version="2.0" xmlns:atom="http://www.w3.org/2005/Atom"><channel><title>宋人轶事汇编 on HisNotes</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/</link><description>Recent content in 宋人轶事汇编 on HisNotes</description><generator>Hugo -- gohugo.io</generator><atom:link href="https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/index.xml" rel="self" type="application/rss+xml"/><item><title>宋人轶事汇编卷零</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-00/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-00/</guid><description>宋人轶事汇编卷零 前　言 周勋初
中国的王权政治前后历时数千年之久，中间经过了众多的朝代更迭。有的王朝历时甚久，如周朝，前后加起来达七八百年，汉朝，前后加起来也有四百年左右；而有的朝代，历时数十年甚或仅数年即告覆灭。这就不免引起后人的深思。特别是在一些强大的王朝衰亡之后，更会引起新朝人士的悚惧。他们反复思考，希望从中汲取经验教训，以免新建的王朝重蹈覆辙，历史上留下了很多有关这一方面的记叙与议论。
汉初贾谊撰《过秦论》三篇，已成史论方面的典范之作，因为秦朝覆灭时的惨烈状况太可怕了。原先作为诸侯之一的秦国，僻处西部地区，国力弱于中原地区的一些强国，然而经过几代君主的努力，终于凭借强大的兵力横扫东方各国，完成了统一大业。秦皇嬴政踌躇满志，自称始皇，以为一脉相承，可以传之无穷，然而仅传一代，即告覆灭，「一夫作难而七庙隳，身死人手，为天下笑」。刘邦建立新王朝后，虽欲改弦更张，然而找不到方向。文、景继起，采用黄老之术，休养生息，然仍沿用严刑峻法，踵袭前朝。这种局面，一直要到武帝开始采取「独尊儒术，罢黜百家」的国策之后才有大的改变；其后历经元帝、成帝，才终止了采用「霸王道杂之」的统治之术，汉代的政治格局才算是完成了转型。
汉末衰乱，三国纷争，历时数十年后，又统一于晋。历史为什么一次次地循环往复，又引起了学术界的思考，于是有陆机的《辨亡论》等文字出现。《文心雕龙·论说》篇曰：「陆机《辨亡》，效《过秦》而不及。」然而不管后起的文章是好是坏，这类议论总能得到大家的认可，总结前朝经验教训的思考始终不断萦绕在文士的心头。
宋代不然。这一问题还没有在文士的头脑中闪现，开国皇帝赵匡胤就以实际行动扭转了局面。他采取简捷有效的办法，逐一实施，开启了宋朝的一代新风。
一、 宋代文治格局的形成
（一） 宋太祖赵匡胤开启了一代新风
前人普遍认为，唐代之亡，出于三大祸害： 宦官、朋党、藩镇。赵匡胤本为一介武夫，深知拥兵称王的军阀之祸害，于是他先从消除藩镇这一祸根下手，然后一一解决其他难题。
赵匡胤的第一妙着就是所谓「杯酒释兵权」。司马光《涑水记闻》卷一记此事曰：
上因晚朝，与故人石守信、王审琦等饮酒，酒酣，上屏左右谓曰：「我非尔曹之力不得至此，念尔之德无有穷已。然为天子亦大艰难，殊不若为节度使之乐，吾今终夕未尝敢安枕而卧也。」守信等皆曰：「何故？」上曰：「是不难知之，居此位者，谁不欲为之？」守信等皆惶恐起，顿首曰：「陛下何为出此言？今天命已定，谁敢复有异心？」上曰：「不然。汝曹虽无心，其如汝麾下之人欲富贵者何！一旦以黄袍加汝之身，汝虽欲不为，不可得也。」皆顿首涕泣曰：「臣等愚不及此，唯陛下哀怜，指示以可生之涂。」上曰：「人生如白驹之过隙。所谓好富贵者，不过欲多积金银，厚自娱乐，使子孙无贫乏耳。汝曹何不释去兵权，择便好田宅市之，为子孙立永久之业；多置歌儿舞女，日饮酒相欢，以终其天年？君臣之间，两无猜嫌，上下相安，不亦善乎！」皆再拜谢曰：「陛下念臣及此，所谓生死而肉骨也。」明日，皆称疾，请解军权。上许之，皆以散官就第，所以慰抚赐赉之甚厚，与结婚姻，更置易制者，使主亲军。
唐初朝廷崇尚武力，宰臣每用武将充当，出将入相，屡见史籍。其时边境上与其他民族的冲突不断，故自玄宗时起，即以节度使拥重兵防御镇守。安史之乱后，中央政权削弱，拥兵者乃演变成独霸一方的藩镇。这一批人既拥兵割据，一些得到军士拥护的长官又起而推翻原有的首领，即使有一些首领想拥护朝廷，也无法扭转局面。如魏博节度使田布意欲归附朝廷，终因无力扭转局势而自尽；陆长源任宣武节度使行军司马，欲以峻法绳束骄兵悍将，结果自身被杀，还险些殃及前去任职的韩愈。五代残唐，每一个王朝差不多都由部下起来推翻旧主子的后裔而自立新朝。赵匡胤深知如不改变这种局面，非但政权无法稳固，国家也无从安宁，因此他利用当时众望所归的局势，既依靠掌兵的故旧夺得政权，又晓以利害，让他们不必再冒什么风险便可坐享尊荣。就这样，赵匡胤轻巧地在餐饮之间清除了威胁权位的潜在敌手，将兵权牢牢控制于中央，从而扭转了时势发展的方向。日后宋主虽仍沿袭前朝旧规，将昔日的一些同伙分封外地任节度使，但是这些将领已无可能再闹割据，于是终赵宋一代，没有再次出现藩镇之祸。
赵匡胤还一改改朝换代时铲除其他割据地区君臣的常用手段，善待各地降王，约束派去攻城掠地的将领，不再烧杀抢掠。隋文帝杨坚史称贤君，但他攻下南方陈朝之后，竟将六朝金粉肆意毁坏，以为借此可以根除地方势力的抬头。宋太祖不然，攻取城市后尽力约束人为的破坏，各地降王也常得到照顾而免除生命威胁，那些旧朝的臣子，很多仍在新朝任职，甚至那些旧朝的后裔，也可提笔记录前朝旧事。例如吴越王钱镠的孙子钱易，撰有《南部新书》十卷；荆南高季兴的部属孙光宪，撰有《北梦琐言》三十卷；南唐旧臣郑文宝，撰有《南唐近事》一卷、《江表志》二卷。这些书中都为唐宋之交的政局与文坛提供了不少珍贵的史料。
赵匡胤的目的，就在采用种种措施提倡文治，扭转唐人崇尚事功的定势。而他最为有力的措施之一，就是传下不许杀戮言事者之祖训。署称陆游所撰之《避暑漫钞》引《秘史》曰：
艺祖受命之三年，密镌一碑，立于太庙寝殿之夹室，谓之誓碑，用销金黄幔蔽之，门钥封闭甚严。因敕有司，自后时享及新天子即位，谒庙礼毕，奏请恭读誓词。是年秋享，礼官奏请如敕。上诣室前，再拜升阶，独小黄门不识字者一人从，余皆远立庭中。黄门验封启钥，先入焚香明烛，揭幔，亟走出阶下，不敢仰视。上至碑前再拜，跪瞻默诵讫，复再拜而出。群臣及近侍，皆不知所誓何事。自后列圣相承，皆踵故事，岁时伏谒，恭读如仪，不敢漏泄。……靖康之变，犬戎入庙，悉取礼乐祭祀诸法物而去。门皆洞开，人得纵观。碑止高七八尺，阔四尺余，誓词三行： 一云「柴氏子孙有罪，不得加刑。纵犯谋逆，止于狱中赐尽，不得市曹刑戮，亦不得连坐支属」；一云「不得杀士大夫及上书言事人」；一云「子孙有渝此誓者，天必殛之」。后建炎中，曹勋自虏中回，太上寄语云「祖宗誓碑在太庙，恐今天子不及知」云云。 注
纵观有宋诸帝，对于太祖的这项祖训，还是认真执行了的。宋史上，少见因议政而遭残杀的事例，这无疑会对臣下议政的勇气与热情起激励作用，于是大家常抒发己见，纵论天下大事。臣子秉持儒家仁政爱民的理论，结合现状，提出自己的看法，这就大大地减少了彼此之间无谓的纷争，也避免了形成朋党而滋生的门户之见。唐代官僚集团之间因利益纠结而形成的朋党，遂不再成形。
宋代臣子的议政言行，一直受到当时和后代的重视。南宋赵汝愚编《名臣奏议》一百五十卷，明代黄淮、杨士奇编《历代名臣奏议》三百五十卷，其中大部分为宋人奏议，从中可以看到其时知识界以天下为己任的抱负，也可发现他们的关注点往往在于政体的基本建设而非一时的事功。
在宋代历史上，很少见到帝王摆出一副英明天子乾纲独断的样子。太祖为了防止庸驽的子孙接位后会影响国运，因而提高了相权，同时又设置了参知政事一职，既与冢宰协力治天下，又相互牵制，防止权力的过分集中。此外还有枢密使等一一分享部分权力，且由各部门相互牵制。因为宋代帝王能把政权移交外廷处理，从而避免了唐代的宦官之祸。历代帝王常见的那种宠信身边侍从而道致小人上下其手的情况，少见于宋代历史。
每一个朝代，都会面临千变万化的情势。如何处理，在不同人群之间，自会产生不同意见。唐人承贵族执政之余风，又尚事功，因而时见一些领袖人物唯我独尊，甚至意气用事，排斥异己；宋代朝臣崇尚儒者作风，争执之时比较理性，更重是非之争，因而没有重蹈唐人之覆辙，再现朋党之祸。即使是争执最为激烈的变法之争，尽管内有蔡京之流的败类从中渔利，但仍有那么一点政治斗争的意味，而不能视之为朋党倾轧。这样，宋太祖的一生，虽无多少丰功伟绩，但他定下的方针大计，在后代子孙的执行过程中，未逾规矩，终于铲除了唐代政治的积弊，将一个崇尚武功的前朝，转变成了推行文治的新朝。
唐宗宋祖，国人喜相提并论，而又常是觉得宋祖无法与唐宗相比。唐太宗于魏晋南北朝长达数百年的战乱之后，又临隋代再一次的动乱，从而认真总结历史上的经验教训，推行开放政策，使五胡乱华而入居中原的异族共同承担责任，加快融合，且使境外的不同民族前来归附，或与之交往，这就形成了璀灿多姿的唐代文明。在他的努力之下，南北不同文化加速调和，游牧民族的亢爽之气与南方汉族长期积累下来的精巧技艺沟通融合，逐渐形成了后人引以为荣的唐代诗文。由太宗开创的唐代文明，国人一直引以为豪，只是大家往往偏于从国力的强弱上去评判帝王的建树，而不去全面观察他们在国运方面的其他贡献。即以宋太祖而言，由他奠定基础而形成的宋代文化，也足以照耀千秋，让国人引以为荣。
明末王夫之评宋太祖曰：
〔宋祖〕起行间，陟大位，儒术尚浅，异学不乱其心。怵于天命之不恒，感于民劳之已极，其所为厚柴氏、礼降王、行赈贷、禁淫刑、增俸禄、尚儒素者，一监于夷狄盗贼毒民侮士之习，行其心之所不安，渐损渐除，而苏其喘息。抑未尝汲汲然求利以兴，求病以去，贸愚氓之愉快于一朝，以不恤其久远。无机也，无袭也，视力之可行者，从容利道，而不尸自尧自舜之名，以矜其美，而刻责于人。故察其言，无唐太宗之喋喋于仁义也；考其事，无文、景之忍人之所不能忍，容人之所不能容也；而天下丝纷之情，优游而就绪；瓦解之势，渐次以即安。无他，其有善也，皆因心者也。 注
这种意见值得重视。赵匡胤在历史上的贡献，理应予以高度评价。
（二） 宋学的先驱者与奠基人
纵观中国政局，贵族执政的年代，差不多占到全部时间的一半。魏晋南北朝时，北称崔、卢，南称王、谢，一直占有优越的政治地位。唐代帝王李姓也要声称出于陇西李氏，且在编写《氏族志》时明令列为天下第一著姓。因此，唐代高居相位的人，仍以所谓「皇姓」或「七姓」中的世家大族中人为多。
前此学者考察中国政治的变迁，有一种意见认为，唐代为贵族统治的结束阶段，宋代为平民参政的开始阶段。此说有其参考价值，可以由此进行分析。
赵宋王朝用心建立文官政府，吸收不同阶层的士人进入官僚队伍，因而完善科举制的考核，扩大吸收新进士人的规模，于是大批出身于中下层的士子进入了仕途，这就进一步根除了前时贵族政治的余风，社会上的各式人等渐趋平等相处。宋代科举制度通过其考核而进入仕途之易、直接吸收士人之多，不但远超唐代，即使后起的明清两代，也未达到这样的规模。
中古时期的贵族政治，起于东汉。一些家族，凭借文化上的优势，既通经术，又据高位，他们大都聚族而居，以共通的家学门风为标识，在社会上占有优越地位。到了魏晋南北朝时，由于玄学的兴起，家族内部人员之间的学术与作风已经出现很多不同。到了隋唐，政治中心移向中原腹地，那些著姓中人由于仕宦等原因，大都向京城周边集中，他们脱离本土，宗族的纽带也就不断松懈。特别是在科举取士的制度推广之后，大批中下层家庭的子弟进入仕途，原来的贵族阶层为了顺应时势，也不能不应科举试，这就进一步加快了摧毁贵族执政的基础。像李德裕这样家族意识很强的贵族中人，自己坚持不应科举试，但也要注意进士阶层的动向，从中扶植新兴力量了。晚唐五代，盘据各地的军阀攻战不歇，贵族豪门往往夹在其中成为牺牲品，那些绵延数代的大姓也遭到致命的打击，即使显赫如赵郡李氏，到宋代之后，也消失在历史长河中了。 注
如以唐、宋两代的最高执政者而言，情况即大异。唐代崔氏十房中，前后就有二十三人任相，占到唐代宰相总数三百六十九人中的十六分之一。其余像赵郡李氏、陇西李氏、荥阳郑氏、太原王氏、范阳卢氏等大族，也是高官辈出，一直延续到唐末。《新唐书·宰相世系表》曰：「唐为国久，传世多，而诸臣亦各修家法，务以门族相高。其材子贤孙不殒其世德，或父子相继居相位，或累数世而屡显，或终唐之世不绝。呜呼，其亦盛矣！」宋代就无这种某一家族长期执政的情况出现。任相者多出身下层，更无世族豪门世代为相的情况。即使是像最为显赫的吕氏家族： 吕蒙正相太宗，侄夷简相仁宗，吕夷简四子均居高位，其三子公著则相哲宗，这一家族的先世也无上述世家大族的特征，只是到了宋代之后，竞由儒学晋身，故与家世关系甚浅，固难称为豪族。而且这在宋代来说，还只能说是个别现象。 注
宋初的一些名人，如范仲淹、欧阳修、富弼、宋庠、宋祁等人，均出身贫寒，后由科举进入仕途。这一些人，由于时代的丕变，个人成长环境的差异，比之前朝士大夫，在思想作风上也已显现出很多不同面貌。
范仲淹是宋初的一位名人。他在政治、军事、思想、文学等方面均有建树。他的著名语录「先天下之忧而忧，后天下之乐而乐」，已是中国人民耳熟能详的警句，惠溉后人至深。而他之所以有此抱负，则与其兼资文武和锐意革新的才能与志向有关。他厉行政治改革，庆历新政虽告失败，然其革新精神一直影响着宋代政治的发展；他以文士的资质，出守西北边疆两年，总结出来「近攻、坚守」等战略思想，对防御西夏入侵起到了重要作用。可以说，他的建树是多方面的，文治武功二者都有所表现，只是武功方面的成绩远逊于其文治之功。这就是宋人的新貌，也可说是宋代社会一个缩影。他在军幕中作《渔家傲》词，词曰：「塞下秋来风景异，衡阳雁去无留意。四面边声连角起。千嶂里，长烟落日孤城闭。　浊酒一杯家万里，燕然未勒归无计。羌管悠悠霜满地。人不寐，将军白发征夫泪。」谭献《词辨》评曰：「沉雄似张巡五言。」以为范词体现出了唐诗的精神，则是可以从中觇知唐宋文脉的递邅。
钱穆论宋学，称范仲淹为「北宋政治上的模范宰相」，与位列《宋元学案》之首的胡瑗这位「北宋公私学校里的模范教师」并列，以为二人体现了时代精神，「北宋的学术和政治，终于在此后起了绝大的波澜」，由此掀起的新思想与新精神是：
他们开始高唱华夷之防，这是五胡北朝以来，直到唐人，不很看重的一件事。又盛唱拥戴中央，这是唐代安史乱后两百年来急需矫正的一个态度。宋朝王室，只能在政制上稍稍集权中央，至于理论思想上正式的提倡，使人从内心感到中央统一之必需与其尊严，则有待于他们。他们重新抬出古代来矫正现实。他们极崇《春秋》，为「尊王攘夷论」之拥护与发挥。最著如孙复。他们用明白朴质的古文，所谓文以载道，即文道一贯，以今语译之，即文学与生活或行事（即道）一致之理论也。来推翻当时的文体。最著如柳开、石介，乃至欧阳修。他们因此辟佛老，如石介、欧阳修。尊儒学，尊六经，他们多推崇《易经》，来演绎他们的哲理思想。他们在政制上，几乎全体有一种革新的要求。他们更进一步看不起唐代，连带而及于汉。而大呼三代上古。汉唐是现实，三代上古是他们的理想。他们说唐代乱日多，治日少。他们在私生活方面，亦表现出一种严肃的制节谨度，适应于那时的社会经济，以及他们的身世，与唐代贵族气分之极度豪华者不同。而又带有一种宗教狂的意味，非此不足有以天下为己任之自觉精神。与唐代的士大夫恰恰走上相反的路径，而互相映照。他们对于唐人，只看得起韩愈，而终于连韩愈也觉得不够，因此想到隋末唐初的文中子王通。因此他们虽则终于要发挥到政治社会的实现问题上来，而他们的精神，要不失为含有一种哲理的或纯学术的意味。 注
若与唐代文士相比，宋代文士思考问题时理论色彩常是显得更为浓郁，志趣似乎更为高远，但却显得有些迂阔；行动的功效，施展的才华，不似唐人那么多姿多彩。然而宋人在文化上的贡献，自有其丰富与优胜之处。
欧阳修、司马光继起，二人的作用也应予以高度重视。他们体现了宋初帝王在稳定政局之后，意欲树立正统史观的努力。欧阳修撰《新唐书》、《五代史记》（《新五代史》），司马光修《资治通鉴》，宣扬儒家精神，强调《春秋》大义，为亟欲建立文治政府的宋王朝作思想动员。而他们在修史时广采稗官野史的做法，所呈现的新史观，又推动了宋人竞相写作笔记的风气。
苏氏父子之出现于宋代历史，有其特殊的代表意义。苏轼不但在文学艺术等诸多领域均有其建树，而且在思想作风上也呈现出新的面貌。他在朝为官时，持儒家观点，侃然论政；失意贬官放逐在外时，则以道家与佛家思想自我排解；而他的为人，又是那么超越尘俗，不汲汲于功利。我们如将唐人记载李德裕的许多轶闻与宋人记载苏轼的许多轶闻并读，就可看出贵族政治下培养出来的人物，与宋代涌现出来的那些杰出的士人之间差别之明显。
应该说，这是宋代统治者努力摆脱唐人遗风、努力培养新型知识分子的结果。经过几代人的努力，重文轻武方针贯彻多年，宋代文化终于成型，于是涌现出了像欧阳修这样多方面努力开拓的人物、苏轼这样全面展示文士风貌的人物。由于这些原因，宋代的笔记中，也就少见武人的身影，这就与唐代的情况大不相同了。
宋代文士不但能在唐代文史已趋极盛的情况下，开拓新的局面，在文学创作与史学著述等方面取得新的巨大成就，形成新的风貌，而且在哲学等领域中，也取得累累成果。
一般说来，唐人追求事功的结果，比较重视性情的展现，而在文化内涵方面有所欠缺，在哲学方面的建树不多，思辨能力最高的人往往见之于高僧大德，他们在宗教哲学上有很多建树，并且发展出了融合中国固有哲学而形成的禅宗。到了宋代时，终于产生了在儒家文化的基础上吸收了老庄和禅家义理而形成的理学。早期儒学关注政治社会与伦理道德，不大顾及性与天道，到了韩愈、李翱等人，才从思孟学派中寻找资源，建设心性之学。禅宗的明心见性之说体系完整，思辨性更强，宋代理学大家「出入于老释」，受此影响，也就建立起了更为精致的学术体系，从而产生了深远的影响，一直支配着后代士人的思想意识。对于宋代在文化建设上取得的巨大成就，后代的有识之士，常是大加赞赏。陈寅恪云：
吾国近年之学术，如考古历史文艺及思想史等，以世局激荡及外缘薰习之故，或有显著之变迁。将来所止之境，今固未敢断论。惟可一言蔽之曰，宋代学术之复兴，或新宋学之建立是已。华夏民族之文化，历数千载之演进，造极于赵宋之世，后渐衰微，终必复振，譬诸冬季之树木，虽已凋落，而本根未死，阳春气暖，萌芽日长，及至盛夏，枝叶扶疏，亭亭如车盖，又可庇荫百十人矣。由是言之，宋代之史事，乃今日所亟应致力者。 注
其他学者类似的意见很多，今不一一具引。
（三） 宋代文化的发展与国运的变迁
但事情总有它的两面性。宋代重视文治的结果，必然重文轻武，国力趋于衰弱，陷于不振。宋代朝廷又严格控制将领擅自行动，以免危及中央。在宋代历史上，很少出现行伍出身的优秀将领。只有狄青、郭逵二人，起于基层，屡立战功，防卫边疆，镇压叛乱，号称名将。他们在维护中央政权的过程中作出了很大的贡献，仅因不是进士出身，虽贵至枢密使，还是受到他人的鄙薄与猜忌。
在此形势下，宋代的官场，不论文职或武职，都充斥着各种各样的文士，社会风气当然也会呈现出特有的面貌。
大批文士涌入官僚队伍之后，道致冗员繁多，行政效率低下，而朝廷为了优待官员，薪资优厚，罢职或退休后待遇良好，这就更进一步地增加了底层老百姓的负担，国力也就进一步地削弱。
为了不断补充官僚队伍中的成员，宋王朝在唐代科举制度的基础上加以改进，扩大名额，简化手续，让大批士子更易进入官员的候补行列。因此，反映在文学作品中，宋代士子的心态一般都比较平和，看不到唐代那些科场失意的士子低沉或愤激的情绪。晚唐政局动乱中，一些失意士人常投身于反叛的队伍中，据云黄巢就是由此走上造反行列的。
大家或许会认为，宋代农民的负担实在太重。宋代农民生活在社会底层，生活确很困苦，但我们若是深入全面地去考察宋代社会的情况，也就可以发现，这时的社会生产力仍在迅速地发展，这又是什么原因呢？
宋代农村中，出现了很多重要的推动社会前进的因素，其中之一，则是广泛地实施了租佃制。农民按租约缴纳田租，这就进一步解脱了前此农奴制遗留下来的人身依附，个人的生产主动性也大为提升，还能不受羁绊，外流到其他地方去闯荡。由于宋代国力衰弱，疆域日蹙，后且仅存半壁江山，于是农民随之不断往南方迁移，向人口稀少的地方发展，将丘陵与山区也加以开发。他们深耕细作，在农业技术上也有了很大的提高。宋代出现了好几种有关农业技术的专著，也从另一侧面反映出其时农业生产已取得很大的发展。
自北宋起，由于党项羌在西北边疆建立起了西夏王朝，内地人民与中亚相联系的丝绸之路完全被切断，迫于形势，宋人乃向东南方向发展，开辟了海上的丝绸之路。明州、泉州、广州等商埠，外商不断前来，促进了全国各大城市的繁荣。而内地的大批农民涌入城市，商业愈益发达，又引发了娱乐业的开展，市民文化随之兴起，中国文学中出现了很多新的题材与文体，显示出与前迥然不同的面貌，《东京梦华录》、《梦粱录》等著作，对开封、杭州等地区所作的生动记录，至今仍能激发人们的遐思。
自南宋起，中国固有图籍中又出现了一种新的著作体例——地志。战国之后，历代都有介绍全国人文和物产的著作出现，正史中都有《地理志》一类的著述，但却少见局限于某一地区的记录。到了宋代，由于各个地区得到了深度的开发，一些学者出于对某一地区的关注，或是出于对家乡地区的热爱，开始写作州、县或某一地区的方志。例如人文荟萃的吴郡，先后就有朱长文《吴郡图经续记》、范成大《吴郡志》等著作问世。书中往往沿用前人材料，但也时而可见新的介绍。范氏之书有五十卷之多，内如《牧守》、《官吏》等类，可考历任地方官的治绩，《人物》八卷，内多轶事记叙。考宋代方志之存世者三十多种，元代方志之存世者十多种，内涵丰富，均可供人发掘龢利用。
如上所言，宋代文明仍在不断取得迅猛的发展，在其内部，已经孕育着现代社会的好多新鲜因素。可以说，唐代残留下来的贵族政治遗风，宋代已经基本摆脱其影响。例如唐人讲求郡望与姻族等社会关系，宋人已不太予以关注；唐代还有人从事谱牒类的著作，宋代已无继作之人；唐代士子以参加军幕和依托藩镇为重要出路，宋人也不再踏着同样的脚步前进了。
历史的发展，曲折多变，人们从不同角度观察，常是可以得出不同的结论。唐代最为英明的君主，一般认为，前有太宗，后有玄宗。玄宗时的国力，比之前代又有提升，或可说是真正达到了盛唐的巅峰。但盛极则衰，安史之乱后，唐王朝即一蹶不振，逐步走向衰败，因此唐人最为痛恨的，也就是处在东北边境的这些藩镇。安禄山、史思明是道致唐王朝衰败的罪魁祸首，其后盘踞于此的魏博等藩镇，也是拖垮唐王朝的祸根。这些当然是事实。然纵观全局，史实表明，位处东北的这些藩镇却是有效地阻拦住了契丹等异族的入侵，这就为中原地区传承的华夏文明建起了一道屏障。 注宋代重文轻武，东北边疆显得脆弱不堪，位处中原腹地的朝廷既没有能力将燕云十六州收入赵宋版图，更没有能力抵御一波波游牧民族的入侵。其后契丹、女真、蒙古等族先后入侵，宋王朝自开封南迁临安，还是难以抵御其兵锋。先是辽人入据北方东部地区，后金人入据整个北部，继起的元人终于灭掉了赵宋王朝，建立起了横贯欧亚的大帝国。从长远来看，契丹、女真、蒙古等族定居中原之后，与汉人相处，经过数百年的融合，使中华民族不断壮大，但在这段漫长的历史中，广大人民颠沛流离，家破人亡，长期积累下来的华夏文明几经残毁。赵宋王朝重文轻武的后果，也是极为严重的。
西北地区的情况也一样。安史之乱后，西北地区的主要兵力调入中原，边境上的实力大为削弱，丝绸之路中断。其后党项羌崛起，建立起了西夏王朝，于是终赵宋一代，无法再开通这一要道，西域文明乃至欧洲的文明，无法通过这一纽带与中原腹地连接，于是唐代那种兼容并包、多姿多彩、呈现开放胸怀的文明，终于划上了句号，再也不见于中国历史了。其后成吉思汗摧毁了西夏王朝，大肆残杀，各民族之间的仇恨与政权更迭，使当地人民为此付出了沉重的代价。唐代文明中断，宋代文明消退，西北地区也就难以滋长起与中原文明齐步的地域文化，几乎留下了一片空白，这也是历史上的一件憾事。</description></item><item><title>宋人轶事汇编卷一</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-01/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-01/</guid><description>宋人轶事汇编卷一 宋太祖 ¶ 今章奏不当名赵广汉，按国史、《会要》，本朝广汉之后也。《邵氏闻见后录》卷七。《茶香室三钞》卷八。
¶ 隋开汴河，其势正冲今南京，至城外，迂其势以避之，古老相传为「留赵湾」。至艺祖以宋州节度使即帝位，乃其谶也。《孙公谈圃》卷中。
¶ 梁沙门宝志铜牌记，多谶未来事，云：「有一真人在冀川，开口张弓在左边，子子孙孙万万年。」江南中主名其子曰弘冀，吴越钱镠诸子皆连弘字，期以应之，而宣祖讳正当之也。《杨文公谈苑》。
¶ 宣祖初自河朔南来，至杜家庄院，雪甚，避于门下，久之，看庄院人私窃饭之。数日，见其状貌奇伟兼勤谨，乃白主人，主人出见，而亦爱之，遂留于庄院。累月，家人商议，欲以为四娘子舍居之婿。四娘子即昭宪皇太后也。《东斋记事》卷一。
¶ 宣祖微时，道出杜家庄，避雪门外。庄丁见状貌英伟，延款饮食。久之，主人爱其勤谨，赘为第四女婿，遂生太祖、太宗。庄前故有洼，名双龙潭，至是始验。《烬余录》甲编。
¶ 〔太祖〕以后唐天成二年二月十六日生于洛阳夹马营，母昭宪皇后尝梦日入怀而娠。生之夕，光照室中，胞衣如菡萏，体被金色，三日不变。《东都事略》卷一。
¶ 艺祖载诞营中，三日香，人莫不惊异。至今洛中人呼应天禅院为香孩儿营。《孔氏谈苑》卷一。
¶ 后唐天成二年，明宗每夕于宫中焚香祝天曰：「某胡人，因乱为众所推，愿天早生圣人，为生民主。」是岁丁亥，宋艺祖皇帝赵氏生于洛阳夹马营，是时神光满室，照耀人影，异香馥郁，经月不散，人因号曰「香孩儿营」。《湖海新闻夷坚续志》前集卷一。
¶ 初，兵纷时，太祖之母挑太祖、太宗于篮以避乱。陈希夷遇之，即吟曰：「莫道当今无天子，都将天子上担挑。」《古谣谚》卷七十二引《绣像列仙传》。
¶ 见赵普 2。
¶ 艺祖生西京夹马营。营前陈学究聚生徒为学，宣祖遣艺祖从之。上微时，尤嫉恶不容人过，陈时时开谕。后得赵学究，即馆于汴第。杜后录陈之旧，召至门下，与赵俱为门客。然艺祖独与赵计事，陈不与也。其后艺祖践祚，而陈居陈州村舍，聚生徒如故。逮太宗判南衙，使人召之。居无何，有言开封之政，皆出于陈，艺祖怒，问状。太宗惧，遂遣之，且以白金赠行。陈归，半道尽为盗掠。居陈村舍，生徒日衰，饥寒无与从者。太宗即位，以左司谏召之，官吏大集其门。馆于驿舍，一夕醉饱而死。赵学究，即赵普也。《孙公谈圃》卷上。《坚瓠余集》卷三。
¶ 清河县西十里，龙王堂右，有古槐一枝似龙形，枝干拳曲，下垂至地，若龙爪状，时人谓之龙爪树。太祖微时，避暑其下，解衣覆其上，性遂下生。有利其材而伐之，斧斤方加，疾作而止。《樵书》初编卷一。
¶ 太祖皇帝微时，尝被酒入南京高辛庙，香案有竹桮筊，因取以占己之名位。俗以一俯一仰为圣筊。自小校而上至节度使，一一掷之，皆不应。忽曰：「过是则为天子乎？」一掷而得圣筊。天命岂不素定矣哉！晏元献为留守，题庙中诗，所谓「庚庚大横兆，謦欬如有闻」，盖记是也。《石林燕语》卷一。《湖海新闻夷坚续志》前集卷一。
¶ 太祖皇帝草昧日，客游睢阳，醉卧阏伯庙，梦中觉有异。既醒，焚香殿上，取木珓以卜平生，自裨将至大帅皆不应，遂以九五占之，珓盘旋空中，已而大契。太祖益以自负。后以归德军节度使，建国号大宋，升府曰应天。晏元献为留守，以诗题庙中。《挥麈后录》卷一。
¶ 东坡言：普安禅院，初，在五代时，有一僧曰某者，卓庵道左，艺蔬丐钱，以奉佛事。一日于庵中昼寝，梦一金色黄龙来食所艺莴苣数畦，僧寤，惊曰：「是必有异人至此。」已而见一伟丈夫于所梦地取莴苣食之。僧视其貌，神色凛然，遂摄衣迎之，延于庵中，馈食甚勤，复取数镮饯之，曰：「富贵无相忘。」因以所梦告之，且曰：「公他日得志，愿为老僧只于此地建一大寺，幸甚！」伟丈夫，乃艺祖也。既即位，求其僧，尚存，遂命建寺，赐名曰普安。都人至今称为道者院。《师友谈记》。《清波杂志》卷一。《蓼花洲闲录》。
¶ 太祖微时，游渭州潘原县，过泾州长武镇。寺僧守严者，异其骨相，阴使画工图于寺壁，青巾褐裘，天人之相也，今易以冠服矣。自长武至凤翔，节度使王彦超不留，复入洛。枕长寿寺大佛殿西南角柱础昼寝，有藏经院主僧见赤蛇出入帝鼻中，异之。帝寤，僧问所向，帝曰：「欲见柴太尉于澶州，无以为资。」僧曰：「某有一驴子可乘。」又以钱币为献，帝遂行。柴太尉一见奇之，留幕府。未几，太尉为天子，是谓周世宗。《邵氏闻见录》卷一。
¶ 太祖微时多游关中，虽甚窘乏，未尝干投人。或周之，必择而后纳。有佰钱之余，必有与人。人颇异之。长武城寺僧严者常周之，往来无倦，阴异其骨气，使工人貌之。今置神御，过者朝谒。其绘事本褐衫青巾，据地六博，后易靴袍矣。《画墁录》。</description></item><item><title>宋人轶事汇编卷二</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-02/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-02/</guid><description>宋人轶事汇编卷二 宋仁宗 ¶ 仁皇帝诞降，章懿后榻下生灵芝，一本四十二叶，以应享国四十二年之瑞云。《邵氏闻见后录》卷一。《能改斋漫录》卷十八。《尧山堂外纪》卷四十五。《玉芝堂谈荟》卷一。《坚瓠己集》卷四。
¶ 真宗久无嗣，用方士拜章至上帝所，有赤脚大仙微笑，上帝即遣大仙为嗣。大仙辞之，帝曰：「当遣个好人去相辅赞。」仁宗在禁中未尝鞋，惟坐殿方御鞋袜，下扆即去之。《养疴漫笔》。《贵耳集》卷中。
¶ 宋真宗无子，尝于宫中祝天求嗣。上帝以问诸真，唯赤脚大仙一笑。既而宫人李氏诞生仁宗，既生，哭不止。真宗揭榜通衢，有能止太子啼哭者厚赏之。有道士至阙，言能止儿啼。真宗召入，以手抚之曰：「莫叫，莫叫，何似当初莫笑。」哭遂止。少时在宫中，所著鞋袜悉去之，禁中皆呼为「赤脚仙人」。《坚瓠己集》卷四。《尧山堂外纪》卷四十五。
¶ 见李宸妃 1。
¶ 仁宗在春宫，乘闲时画马为戏，内臣多乞之。张文懿为太子谕德，亦从乞之。上曰：「师父岂可与马也？」乃大书「寅亮天地弼予一人」八字以遗之。文懿奏闻，内中交贺。要珰周怀政，上尝戏为哥哥，怀政走诣上乞书，上大书曰：「周家哥哥斩斩。」时以为戏也。其后退傅三入中书为相，怀政竟处极刑。《清虚杂著补阙》。
¶ 见杨淑妃 1。
¶ 见程琳 3。
¶ 仁宗尝赐及第进士王尧臣等闻喜宴于琼林苑，遣内侍赐以御诗，又各人赐《中庸》书一轴，自后遂以为常。初，帝将以《中庸》赐进士，命辅臣录本，既上，使宰相张知白读之，至修身治人之道，必命反复陈之，帝倾听终篇，始罢。《遵尧录》卷四。
¶ 天圣七年，曹侍中利用因姪汭聚无赖不轨，狱既具，有司欲尽劾交结利用者。时𪫺人幸其便，阴以文武四十余人讽之，俾深治。仁宗察之，急出手诏：「其文武臣僚，内有先曾与曹利用交结往还，曾被荐举及尝亲暱之人，并不得节外根问。其中虽有涉汭之事者，恐或诖误，亦不得深行锻炼。」其仁恤至此。是年，圣算方二十。《湘山野录》卷上。《宋朝事实类苑》卷五。
¶ 明道二年二月十一日，仁宗行籍田礼。就耕位，侍中奉耒进御，上圭秉耒三推，礼仪使奏礼成，上曰：「朕既躬耕，不必泥古，愿终亩以劝天下。」礼仪使复奏，上遂耕十有二畦。翌日，作《籍田礼毕》诗赐宰臣已下和进，寻诏吕文靖公编为《籍田记》。时许开封国学举人陪位，因得免解。《渑水燕谈录》卷一。《宋朝事实类苑》卷四。
¶ 见吕夷简 15。
¶ 见李宸妃 4、 5。
¶ 见晏殊 15。
¶ 仁宗初即位，燕恭肃王以亲尊自居，上时遣使传诏，王坐不拜。使还以闻，上曰：「燕王朕叔父，毋妄言！」久而王闻之，稍自屈，奉藩臣礼。《后山谈丛》卷四。
¶ 燕恭肃王轻施厚费，不计有无，常预借料钱，多至数岁，仁宗常诏有司复给，如是数矣。御史沈邈以谓「不可以国之常入而奉无厌之求，愿使谕意」，上曰：「御史误矣！太宗之子八人，今惟王尔。先帝之弟，朕之叔父也，每恨不能尽天下以为养，数岁之禄，不足计也。」《后山谈丛》卷四。《邵氏闻见后录》卷一。
¶ 仁宗初选郭氏为皇后，甚有姿色，然刚妬无子，又尝与向美人争殴，帝以为不可母天下，废为庶人。右司谏范仲淹谏曰：「后者所以长阴教而母万国，不宜以过失轻废之，且人孰无过，陛下当谕后失，置之别馆，择嫔妃老者劝导之，俟其悔而复宫。」书奏不纳，明日又率其属伏合论列，帝遣中人押送中书商量。宰相以汉唐有废后故事，仲淹曰：「上天姿尧舜，相公奈何以前世弊法累盛德？」御史中丞孔道辅又极论其不可。明日留班与宰相廷辨是非，仲淹等得罪，后遂废居瑶华宫。《遵尧录》卷四。</description></item><item><title>宋人轶事汇编卷三</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-03/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-03/</guid><description>宋人轶事汇编卷三 宋高宗 ¶ 淳熙十四年冬十一月，丙寅，宰执奏事延和殿，宿直 夜间值班官 洪迈 同对，因论高宗谥号。 孝宗圣谕云：「太上时，有老中官云： 太上临生，徽宗尝梦吴越钱王引 拉，牵挽 [draw]徽宗御衣云：我好来朝，便留住我，终须还我山河，待教第三子来。」 迈又记，其父 皓 在虏买一妾，东平 地名。在今山东省人，偕 一同;一起 [together]其母来。母曾在明节皇后 见明节刘贵妃 1阁中，能言显仁皇后 韦后初生太上时，梦金甲神人自称钱武肃王，寤而生太上。 武肃，即镠也，年八十一，太上亦八十一。卜都于此，亦不偶然。张淏《云谷杂记》仅载其略，且不记其语之所自得。独周必大《思陵录》备载其详如此。上所谕钱王，指俶；俶第三子，惟渲也。《宾退录》卷五。《钱塘遗事》卷一。
¶ 徽宗梦钱王再三乞还两浙。梦觉，与郑后言：「朕夜来被钱王取两浙甚急。」郑后奏云昨夜 韦后 诞高宗。及 建炎渡江，今都钱塘，百有余年，岂非应乞两浙之梦乎？《贵耳集》卷中。《养疴漫笔》。
¶ 徽宗梦钱武肃王 钱镠，liú。五代十国时期吴越国开国国王乞还两浙旧疆甚恳，且曰：「以好来朝，何故留我？我当遣第三子居之。」觉而与郑后言之。郑后曰：「妾梦亦然，果何祥也？」须臾，韦妃报诞，即高宗也。 既三日，徽宗临视，抱膝间，甚喜，戏妃曰：「酷似浙脸。」盖妃虽籍贯开封，而原占 卜于浙，岂生固有本？而钱王寿八十一，高宗亦寿八十一，以梦谶参之，良不诬矣。《西湖游览志余》卷二。《宋稗类钞》卷一。
knitr::include_graphics(&amp;quot;images/五代十国.png&amp;quot;) ¶ 宣和中，燕 同“宴”，宴饮诸王于禁中。高宗以困于酒，倦甚，小愒 xiǎo kài。稍稍休息幄次 古代帝王休憩或祀神用的帷帐。 徽宗忽询：「康王何往乎？」左右告以故，徽宗幸其所视之，甫入即返，惊鄂默然。内侍请于上，上曰：「适揭帘之次，但见金龙丈余，蜿蜒榻上，不欲呼之，所以亟出。」叹息久之，云：「此天命也。」由是异待焉。《挥麈后录》卷二。《宋稗类钞》卷一。
¶ 宣和岁乙巳冬十二月，报北方寒盟 违背盟约。 二十有三日，上皇有旨内禅 帝王身在而传位于子弟。时去岁尽不数日。 故事，天子即位逾年即改元，于是中书拟进，取「日靖四方，永康兆民」二句，请号年曰「靖康」焉。 靖康之初，今上在康邸，因出使讲解 讲和;和解而威德 指威势和德政,刑罚和恩赏暴天下，故识者多疑以为靖康于字为「十二月立康」也。《铁围山丛谈》卷一。
¶ 太史杨钦时见靖康改元，即密语人曰：「后十二个月，康王立。」盖「靖」字是从「十二月」、「立」，又有「康」字也。后如其言。《可书》。
¶ 初，虏人讲和，要一亲王为质，朝廷议从其请。上召诸王曰：「谁肯为朕行？」康王越次而进，请行。康王英明神武，勇而敢为，有艺祖之风。将行，密奏于上曰：「朝廷若有便宜，无以一亲王为念。」既行，〔张〕邦昌垂涕，康王慨然曰：「此男子事，相公不可如此。」邦昌慙 cán。羞愧。也作“慚”而止。《三朝北盟会编》卷三十。
¶ 曹功显勋 曹勋1，字公显语明清云：昨从徽宗北狩至燕山逃归，显仁令奏高宗曰：上为康王，再使虏中，欲 就鞍 时，二后洎 及，到达 [arrive;reach;up to]宫人送至厅前。 有小婢 招儿 者，见四金甲人，状貌雄伟，各执弓剑，拥卫上体。婢指示，众虽不见，然莫不畏肃。后即悟曰：「我事四圣，香火甚谨 谨严;严格，必其阴助。今陷虏中，愈当虔事。」自后夜深必四十拜止。更令奏上，宜严崇奉，以答景贶 kuàng。赠，赐。 高宗后驻跸 zhù bì。帝王出巡时，沿途停留暂住临安，即诏于西湖建观像，设以祀，甚为壮丽。《挥麈后录》卷二。 ¶ 靖康之变，康王常质金人军中，金国太子与康王同出射，连发三矢皆中，破其筈 kuò。箭的末端搭扣弦的部分，累累悬于其上。 金太子惊以为神，默计 默默考虑之曰：「宋太子生长深宫，狃 niǔ。习惯、安于于富贵，鞍马非其所长。今善射如此，意南朝拣选宗室中之长于武艺者冒名为质，必非真也。留之无益，不如遣还，换真太子来质乃善。」高宗由是得逸。 遂易服间道 偏僻的小路奔窜，足力疲困，乃假寐 打盹儿，打瞌睡；不脱衣服小睡一下于 崔府君2庙阶砌间，梦神人报曰：「金人追兵至，必速去之。」康王徬徨四顾，神曰：「已备马门首伺候矣，大王急行，毋为所及也。」康王惊梦，则马已在其侧矣。王踊跃上马，疾驰而南，一日行七百里，渡河而马不前，下视之，则泥马也，始悟为神物之助。 暨河渡，至一村庄，饥渴甚，谒 yè。请;请求 [request;ask]饭于一老妪。 妪延入庄内坐，复出庄前，则有数骑追至，问：「有一官人，状貌若是，曾从此过否？」妪思其言状貌类谒饭者，乃答之：「已过数日矣。」追骑以鞭敲鞍曰：「可惜！可惜！」遂返而不追。 妪归，语曰：「吾观官人非客旅也，得非宫中人乎？适有追骑来问，吾已绐 dài。欺诈，哄骗之而还矣。」康王曰：「吾奔逃至南，饥渴至此，既承 见问，敢不实对，愿密之。」妪曰：「请大王安心。」少顷，办饭进，因出银数百两以献曰：「吾儿 李若水3也，已死于虏矣。国家大事，愿大王勉之。」康王由此奔相州，揭榜召兵勤王。《湖海新闻夷坚续志》前集卷一。《南渡录》。《坚瓠秘集》卷二。《南宋杂事诗》卷七。</description></item><item><title>宋人轶事汇编卷四</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-04/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-04/</guid><description>宋人轶事汇编卷四 范　质 ¶ 范鲁公举进士，和凝相主文，爱其私试，因以登第。凝旧在第十三人，谓公曰：「君之辞业合在甲选，暂屈为第十三人，传老夫衣钵可乎？」鲁公荣谢之。后至作相，亦复相继。时门生献诗，有「从此庙堂添故事，登庸衣钵亦相传」之句。《玉壶清话》卷六。《古今诗话》。《邵氏闻见录》卷七。《渑水燕谈录》卷六。《宋朝事实类苑》卷二十四。《诗话总龟》前集卷三十八。《类说》卷十二引《记异录》。《石林燕语》卷八。《西溪丛语》卷下。《容斋四笔》卷四。《群书类编故事》卷五。《宋诗纪事》卷二。
¶ 周祖自邺起师向阙，京国罹乱，鲁公遁迹民间。一旦，坐对正巷茶肆中，忽一形貌怪陋者前揖云：「相公相公，无虑无虑。」时暑中，公执一叶素扇，偶写「大暑去酷吏，清风来故人」一联在上，陋状者夺其扇曰：「今之典刑，轻重无准，吏得以侮，何啻大暑耶？公当深究狱弊。」持扇急去。一日，于祅庙后门，一短鬼手中执其扇，乃茶邸中见者。未几，周祖果以物色聘之，得公于民间，遂用焉。忆昔陋鬼之语，首议刑典，疏曰：「先王所恤，莫重于刑。今繁苛失中，轻重无准，民罹横刑，吏得侮法，愿陛下留神刑典，深轸无告。」世宗命公与台官剧可久、知杂张湜聚都省详修刊定……目曰《刑统》。《玉壶清话》卷六。《邵氏闻见录》卷七。《诗话总龟》前集卷四十七。《宋名臣言行录》前集卷一。《清波杂志》卷七。《湖海新闻夷坚续志》后集卷二。
¶ 范质初作相，与冯道同堂，道最旧宿，意轻其新进，潜视所为。质初知印，当判事，语堂吏曰：「堂判之事，并施签表，得以视而书之，虑临文失误，贻天下笑。」道闻，叹曰：「真识大体，吾不如也。」质后果为名相。《杨文公谈苑》。《宋朝事实类苑》卷九。《宋名臣言行录》前集卷一。
¶ 周显德中，以太祖在殿前点检，功业日隆，而谦下愈甚，老将大校多归心者，虽宰相王溥亦阴效诚款，今淮南都园，则溥所献也。惟范质忠于周室，初无所附。及世宗晏驾，北边奏契丹入寇。太祖以兵出拒之，行至陈桥，军变，既入城，韩通以亲卫战于阙下，败死。太祖登正阳门望城中，诸军未有归者，乃脱甲诣政事堂。时早朝未退而闻乱。质下殿执溥手曰：「仓猝遣将，吾侪之罪也。」爪入溥手，几血出。溥无语。既入见太祖，质曰：「先帝养太尉如子，今身未冷，奈何如此？」太祖性仁厚，流涕被面。然质知事不可遏，曰：「事已尔，无太仓卒，自古帝王有禅让之礼，今可行也。」因具陈之，且曰：「太尉以礼受禅，则事太后当如母，养少主当如子，慎勿负先帝旧恩。」太祖挥涕许诺，然后率百官成礼。由此太祖深敬重质，仍以为相者累年。终质之世，太后、少主皆无恙。故太祖、太宗每言贤相，必以质为首。《龙川别志》卷上。
¶ 建隆初春宴，方就次，雨大作，乐舞失容，上色愠。范质乃言曰：「今岁二麦必倍收。」上喜动色，命满泛，入夜方罢，莫不霑醉。《画墁录》。
¶ 太祖以范质寝疾，数幸其家。其后，虑烦在朝大臣，止令内夫人问讯。质家迎奉，器皿不具，内夫人奏知，太祖即令翰林司送果子床酒器凡十副以赐之。复幸其第，因谓质曰：「卿为宰相，何自苦如此？」质奏曰：「臣向在中书，门无私谒，所与饮酌皆贫贱时亲戚，安用器皿？因循不置，非力不及也。猥蒙厚赐，有涉近名，望陛下察之。」寻薨。开宝中，因相位乏人，太祖累言：「如范质，真宰相也。」《国老谈苑》卷一。
¶ 质自从仕，未尝释卷，人或勉之，质曰：「昔尝有异人与吾言，它日必当大任。苟如其言，无学术，何以处之？」《宋名臣言行录》前集卷一。《言行龟鉴》卷一。
¶ 〔范鲁公质〕尝谓同列曰：「人能鼻吸三斗醇醋，即可为宰相矣。」《宋朝事实类苑》卷九。《沂公笔录》。《宋名臣言行录》前集卷一。《古今事文类聚》别集卷十六。
范令孙 ¶ 范鲁公之孙令孙，有学行，登甲科，人以公辅器之，王魏公旦妻以息女。令孙常为《登览》诗曰：「孤云不为雨，尽日却归山。」识者以谓不及进用之兆。令孙官止右正言，年末五十卒，士大夫哀而惜之。《渑水燕谈录》卷七。《宋朝事实类苑》卷四十六。 王　溥 ¶ 宰相王溥父祚，少为太原掾属，累迁宿州防御使。既老，溥劝其退居洛阳，居常怏怏。及溥为相，客或候祚，溥常朝服侍立，客不安席，求去，祚曰：「学生劳贤者起避耶？」《渑水燕谈录》卷二。《宋朝事实类苑》卷二十四。《古事比》卷二。
¶ 王宫保溥，干德初，相太祖，以旧相先朝令德，固优待之。故事，一品班在台省之后，特制分台省班于东西，遂为著式。公父祚，并州郡小吏，后以防御使致仕于家，眉寿康福。每绅拜于其家，置樽为寿，公必朝服侍立，客辄不安，引避于席。祚曰：「学生，仆之犬尔，岂烦谦避耶？」溥后纂集苏冕、崔铉二《会要》，撰成一百卷，目曰《唐会要》。教其子贻孙，尤负奥学。《玉壶清话》卷二。
¶ 〔王〕祚居富贵久，奉养奢侈，所不足者未知年寿尔。一日，居洛阳里第，闻有卜者，令人呼之，乃瞽者也。密问老兵云：「何人呼我？」答曰：「王相公父也。贵极富溢，所不知者寿也。今以告汝，俟出，当厚以卦钱相酬也。」既见，祚令布卦，成，又推命，大惊曰：「此命惟有寿也。」祚喜问曰：「能至七十否？」瞽者笑曰：「更向上。」答以至八九十否，又大笑曰：「更向上。」答曰：「能至百岁乎？」又叹息曰：「此命至少亦须一百三四十岁也。」祚大喜曰：「其间莫有疾病否？」曰：「并无。」固问之，其人又细数之曰：「俱无，祇是近一百二十岁之年，春夏间微苦脏腑，寻便安愈矣。」祚喜，回顾子孙在后侍立者曰：「孙儿辈切记之，是年且莫教我吃冷汤水。」《默记》卷上。
¶ 相国王溥，二十六岁状元及第，三十二拜相，四十二以一品罢相。每先太傅见客，王公以前宰相侍侧，略无惰容。坐客以不安席引去者甚众。《谈录》。
¶ 王丞相溥作相日在具庆下。安厚卿为枢密日亦然，盖继母也。《麈史》卷下。
¶ 国朝宰相最少者惟王溥，罢相时父母皆在，人以为荣。诗云：「一举登科日，双亲未老时。历堦趋宰辅，犹挂老莱衣。」《诗律武库》卷四。《宋朝事实类苑》卷二十四。
¶ 王溥尝荐向拱讨凤翔，有功。拱后镇京兆，思有以报溥，询其所欲，溥曰：「长安故都，碑篆高文，愿悉见之。」拱至，分遣吏督匠摹打，深林邃谷，无不诣之，凡得石本三千余以献。溥命善书者分隶为《琬琰集》一百卷。当拱之访求石碑，或蹊田害稼，村民深以为害，镵凿其文字，或为柱础帛砧略尽，亦金石刻之屯会也。《苕溪渔隐丛话》后集卷二十二。</description></item><item><title>宋人轶事汇编卷五</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-05/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-05/</guid><description>宋人轶事汇编卷五 卢多逊 ¶ 卢多逊相生曹南，方幼，其父就云阳道观小学，时与群儿诵书，废坛上有古签一筒，竞往抽取为戏。时多逊尚未识字，得一签，归示其父，词曰：「身出中书堂，须因天水白。登仙五十二，终为蓬海客。」父见颇喜，以为吉谶，留签于家。迨后作相，及其败也，始因遣堂吏赵白阴与秦王廷美连谋，事暴，遂南窜。年五十二，卒于朱崖。签中之语，一字不差。《玉壶清话》卷三。《新编分门古今类事》卷十八。
¶ 卢多逊之父亿，仕秘书，与李文公多来往。一日多逊同见李公，因同坐，卢面目尘埃垢污，颜色苍黑，李诘之，卢曰：「自少如此。」逡巡有兆山供养主来，一庞眉老僧，云善袁许术。见卢面色，笑曰：「此败土色，及第则变而润泽，便历华显，须是持心正平，事主忠孝，不如是则败土之色再来，却望应举时不及也。」自是卢登上第，历两省，以至参大政入相，其面色润泽，肌体明莹。而卢之心乃大行憎爱，所为多不法。太平兴国八年，事败南窜，二十年清润之色顿去，败土黑色宛然不异旧时，路人指而惊曰：「非卢相之面也！」《新编分门古今类事》卷十引《洞微志》。《绀珠集》卷十二。
¶ 卢相多逊在朝行时，将历代帝王年历、功臣事迹、天下州郡图志、理体事务、沿革典故，括成一百二十绝诗，以备应对。由是太祖、太宗每所顾问，无不知者。以至践清途，登钧席，皆此力耳。《丁晋公谈录》。《宋诗纪事》卷二引《蓉塘诗话》。
¶ 太祖夜幸后池，对新月置酒，问：「当直学士为谁？」曰：「卢多逊。」召使赋诗。请韵，曰：「些子儿。」其诗云：「太液池边看月时，好风吹动万年枝。谁家玉匣开新镜，露出清光些子儿。」太祖大喜，尽以坐间饮食器赐之。《后山诗话》。《尧山堂外纪》卷四十二。《宋诗纪事》卷二。
¶ 太祖皇帝以神武定天下，儒学之士，初未甚进用。及卜郊肆类，备法驾，乘大辂，翰林学士卢多逊摄太仆卿，升辂执绥，且备顾问。上因叹仪物之盛，询致理之要，多逊占对详敏，动皆称旨。他日，上谓左右曰：「作宰相当须用儒者。」卢后果大用，盖肇于此。《王文正公笔录》。《宋朝事实类苑》卷一引《文正公笔录》，又卷十五引《沂国公笔录》。
¶ 卢多逊善取媚人主，以希进用。国初为参知政事，太祖常令馆中取书，多逊豫戒主书吏立白之，即通夕览读。明日，太祖指问书中事，同列罔措，多逊应答如响。《瓮牖闲评》卷八。
¶ 见柳开 9。
¶ 见李昉 8。
¶ 贾黄中为相，卢多逊作参。一日，府畿有蝗虫，卢曰：「某闻所有乃假蝗虫。」贾曰：「亦闻不伤稼，但芦多损耳。」《古今合璧事类备要》续集卷三十九引《文酒清话》。《类说》卷五十五引《大酒清话》。
¶ 卢相多逊，素与赵韩王不协，韩王为枢密使，卢为翰林学士。一日，偶同奏事，上初改元干德，因言此号从古未有，韩王从旁称赞。卢曰：「此伪蜀时号也。」帝大惊，遂命检史，视之果然。遂怒，以笔抹韩王面，言曰：「汝争得如他多识！」韩王经宿不敢洗面。翌日奏对，帝方命洗去。自是隙益深。以及于祸，多逊朱崖谢表末云：「班超生入玉门，非敢望也；子牟心存魏阙，何日忘之？」天下闻而哀焉。《石林燕语》卷七。《宋稗类钞》卷一。
¶ 侯仁宝即赵韩王普之甥也，世为洛阳大族，知邕州。久在岭外，求归西洛而无其计，诈以取交趾，矫其奏，乞诣阙面陈其策。太宗纳之。其舅韩王时已为卢多逊所谮，罢相出河阳。多逊当国，必知是役之艰，固欲致仁宝于败绩，以沮赵普。而太宗复不寤仁宝求归之矫，卢因奏曰：「今果许仁宝自邕至阙，复还岭表率师往取，反复路远，恐为交人先警，岂若就湖南兵数万乘不备而袭之？」太宗深然之，诏团练使孙全兴将湖南兵三万，与仁宝南取交州。兵至白藤江，为贼尽灭，仁宝为交趾所擒，枭首于米鸢县，宜然也。全兴奔北，斩于阙下。《续湘山野录》。《宋朝事实类苑》卷七十。
¶ 卢多逊亦任智，数与韩王少睚眦，及得志，即极口倾之，既而自取朱崖之行，家籍于官。未败前数夕，其祖茔松槚，忽为震霆焚击殆尽。《乐善录》卷九。
¶ 卢多逊南迁朱崖，逾岭，憩一山店。店妪举止和淑，颇能谈京华事。卢访之，妪不知为卢也，曰：「家故汴都，累代仕族，一子事州县，卢相公违法治一事，子不能奉，诬窜南方。到方周岁，尽室沦丧，独残老躯，流落居此，意有所待。卢相欺上罔下，倚势害物，天道昭昭，行当南窜，未亡闲庶见于此，以快宿憾尔。」因号呼泣下。卢不待食，促驾而去。《渑水燕谈录》卷九。《邵氏闻见后录》卷二十二。《宋稗类钞》卷六。
¶ 卢相多逊南行，过琼州，入万安州界，宿一山馆。时雨霁，月色明彻，卢徘徊月下久之。就枕，忽梦有人扣门曰：「知相国到此，奉谒耳。」问何人，曰：「唐宰相李德裕。」卢拒之曰：「彼此被罪，且异代，何面相见？」须臾，闻月下长谣，声甚悲惋。其略曰：「万里孤魂归未得，春风肠断洛阳城。」觉而恶之。卢竟终于海南。《能改斋漫录》卷十八。
¶ 卢多逊罢相流崖州，知州乃牙校，为子求昏，多逊不许，遂侵辱之，将加害，不得已，卒与为昏。《容斋三笔》卷一。
¶ 多逊素与李孟雍穆厚善。多逊窜逐后，万里相望，声迹绝。时法禁严，邸报不至海外。一日，忽赦书至，后有「参知政事李」。多逊云：「此必孟雍，若登政府，吾必北辕。」戒舍人僦装，已而果移容州团练副使。未渡巨浸间，忽见江南李后主，衣冠如平生，问云：「相公何以至此？」多逊云：「屈。」后主斥之云：「汝屈何如我屈！」由是感疾而殂。《玉照新志》卷一。
¶ 卢丞相多逊谪死朱崖，旅殡海上。天庆观道士练惟，一夜闻窗外有人读书，审其声韵，有类多逊。明日，有诗题窗外曰：「南斗微茫北斗明，喜闻窗下读书声。孤魂千里不归去，辜负洛阳花满城。」笔迹亦类之。明年，归葬洛。此说得之孙巨源。而杨文公云，其子全扶柩归葬江陵佛舍，与此不同。《渑水燕谈录》卷九。《坚瓠壬集》卷三。《宋诗纪事》卷九十九。</description></item><item><title>宋人轶事汇编卷六</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-06/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-06/</guid><description>宋人轶事汇编卷六 李　沆 ¶ 文靖李公沆布衣时，先正端焕知舒州，属因事涉江，公实侍行。俄而风涛暴作，几覆没。有大校王其姓，善鉴人伦，遽白曰：「此有真相，孰敢为害，何惧之有？」是日果利涉无虞，众皆神其事。及公之贵，王校尚存焉。《王文正公笔录》。《宋朝事实类苑》卷四十八。
¶ 李文靖重厚沉默，尝寓京师，亦少出入。一日，忽有一轿至。下轿，乃一盖头妇人，不见其面，然仪度甚美。入文靖房，久而出。众讶之，以为文靖如此，却引得这般人来，遂问之。文靖亦只依违应之曰：「亦言某前程之类，何足信！」深诘之，文靖曰：「诸公曾见其面乎？一面都是目。」《朱子语类》卷一百二十九。
¶ 李文靖公沆初知制诰，太宗知其贫，多负人息钱，曰：「沆为一制诰，俸入几何？家食不给，岂暇偿逋耶？」特赐钱一百三十万，令偿之。后为学士，因宴，上目送爱之，曰：「沆风度端粹，真佳士也。」后为右揆，居辅弼，当太平，无一事。凡封章建议务更张、喜激昂辈，摇鼓捭阖，公悉屏之，谓所亲曰：「无以报国，聊用以安黎庶尔。」景德元年薨，上临哭之恸，大呼曰：「天乎，忠良纯厚，合享遐寿！」《玉壶清话》卷五。《宋朝事实类苑》卷六。
¶ 李沆贫时欠人钱三十万，登第后，帝为还之，故宋人诗云：「新祠民祭祀，旧债帝偿还。」《随园随笔》卷二十七。参见雷有终 2。
¶ 李文靖沆其初相也，真宗密使人觇之曰：「朕首命沆为相，汝私往观其忻戚。」中人还，言其门无车马，萧然如常。上叹曰：「李沆大耐官职。」《云谷杂纪》卷四。
¶ 李文靖公沆为相，沈正厚重，有大臣体。尝曰：「吾为相无他能，唯不改朝廷法制，用此以报国。」士大夫初闻此言，以谓不切于事。及其后，当国者或不思事体，或收恩取誉，屡更祖宗旧制，遂至官兵冗滥，不可胜纪，而用度无节，财用匮乏，公私困弊。推迹其事，皆因执政不能遵守旧规，妄有更改所致。至此始知公言简而得其要，由是服其识虑之精。《归田录》卷一。
¶ 李文靖公作相，尝读《论语》。或问之，公曰：「沆为宰相，如《论语》中『节用而爱人』、『使民以时』两句，尚未能行。圣人之言，终身佩之可也。」《邵氏闻见录》卷七。《言行龟鉴》卷一。
¶ 将诏庶官上封直言，有指中书过失，请行罢免者，帝览之不悦，谓〔李〕沆曰：「此辈皆非良善，止欲自进，当谴责以警之。」沆曰：「朝廷比开言路，苟言之当理，宜加旌赏，不则留中可也。况臣等非才，备员台辅，倘蒙见黜，乃是言事之臣有补朝廷。」帝曰：「卿真长者耳。」《遵尧录》卷五。
¶ 李文靖公沆为相时，真庙尝夜遣使持手诏，问欲以某氏为贵妃如何。文靖对使者引烛焚诏，口附奏曰：「但道沆以为不可。」其事遂寝。《书》曰：「成王畏相。」其此之谓乎？《吕氏杂记》卷下。《昨非庵日纂》二集卷一。
¶ 李沆相秉钧日，有狂生扣马献书，历诋其短。李逊谢曰：「俟归家当得详览。」狂生遂发讪怒，随公马后肆言曰：「居大位，不能康济天下，又不能引退，久妨贤路，宁不媿于心乎？」但于马上踧踖再三曰：「屡求退，以主上未赐允。」终无忤色。《厚德录》卷四。《自警编》卷一。《贤弈编》卷一。《读书镜》卷二。《何氏语林》卷十四。《昨非庵日纂》一集卷十。《古事比》卷三十七。
¶ 〔李〕沆在相位，接宾客常寡言。马亮与沆同年生，又与维善，语维曰：「外议以大兄为无口匏。」维乘间尝达亮语，沆曰：「吾非不知也，然今之朝士，得升殿言事，上封论奏，了无壅蔽，多下有司，皆见之矣。若邦国大事，北有强虏，西有戎迁，日旰条议，所以备御之策，非不详究。荐绅中如李宗谔、赵安仁皆时之英秀，与之谈，犹不能启发吾意。自余通籍之子，坐起拜揖，尚周章失措，即席必自论功最，以希宠奖，此有何策而与之接语哉？苟屈意妄言，即世所谓笼罩，笼罩之事，仆病未能也。为我谢马君。」《杨文公谈苑》。《宋朝事实类苑》卷八。《宋名臣言行录》前集卷二。《续湘山野录》。《遵尧录》卷五。《宋稗类钞》卷一。
¶ 真宗初即位，李沆为相。帝雅敬沆，尝问治道所宜先，沆曰：「不用浮薄新进喜事之人，此最为先。」帝问其人。曰：「如梅询、曾致尧等是矣。」帝深以为然。故终帝之世，数人者皆不进用。是时梅、曾皆以才名自负，尝遣致尧副温仲舒安抚陕西，致尧于合门疏论仲舒，言不足与共事，轻锐之党无不称快。然沆在中书不喜也，因用它人副仲舒，而罢致尧。故自真宗之世，至仁宗初年，多得重厚之士，由沆力也。《龙川别志》卷上。
¶ 李文靖公沆为相，专以方严厚重，镇服浮躁，尤不乐人论说短长附己。胡秘监旦谪商州，久未召，尝与文靖同为知制诰，闻其拜参政，以启贺之，历诋前居职罢去者，云吕参政以无功为左丞，郭参政以失酒为少监，辛参政非材谢病优拜尚书，陈参政新任失旨退归两省，而誉文靖甚力，意将以附之。文靖愀然不乐，命小吏封置别箧曰：「吾岂真优于是者？亦适遭遇耳。乘人之后而讥其非，吾所不为，况欲扬一己而短四人乎。」终为相，旦不复用。《石林避暑录话》卷二。《厚德录》卷三。《自警编》卷四。《何氏语林》卷三。《昨非庵日纂》二集卷三。《宋稗类钞》卷三。
¶ 见张齐贤 13。
¶ 寇莱公与丁晋公始甚相善，李文靖公为相，丁公尚为两制，莱公曰：「屡以丁荐，而公不用，何也？」文靖答曰：「今已为两禁也，稍进，则当国。如斯人者，果可当国乎？」寇曰：「如丁之才，相公自度终能抑之否？」文靖曰：「唯，行且用之，然他日勿悔也。」既而二公秉政，果倾轧，竟如文靖之言。《倦游杂录》。《宋朝事实类苑》卷五十七。《遵尧录》卷五。《群书类编故事》卷十七。《古今合璧事类备要》续集卷五十。《宋稗类钞》卷三。
¶ 寇莱公始与丁晋公善，尝以丁之才荐于李文靖公沆屡矣，而终未用。一日，莱公语文靖曰：「比屡言丁谓之才，而相公终不用，岂其才不足用耶？抑鄙言不足听耶？」文靖曰：「如斯人者，才则才矣，顾其为人，可使之在人上乎？」莱公曰：「如谓者，相公终能抑之使在人下乎？」文靖笑曰：「他日后悔，当思吾言也。」晚年，与寇权宠相轧，交至倾夺，竟有海康之祸，始服文靖之识。《东轩笔录》卷二。《宋朝事实类苑》卷十三。《宋名臣言行录》前集卷二。
¶ 李文靖端默寡言，堂下花槛颓圮，经岁不问。鱼轩一日语之，文靖不答，累以为言，文靖曰：「岂以此故动吾一念哉！」亦不之问。既薨，盛夏颜色不变，吐香如莲花七日不灭。先文正在中书，一日拊其案曰：「安得见李同年耶？」……同列叩之，曰：「文靖与某在中书，边事方纷然，予尝谓曰：『何日事定？』文靖曰：『陛下天资高明，有为之君也。今二虏未宁，故不暇。某老矣，它日适当公手。』」是时方东封西祀，建立道宫，皆如文靖之言。《闻见近录》。</description></item><item><title>宋人轶事汇编卷七</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-07/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-07/</guid><description>宋人轶事汇编卷七 李　迪 ¶ 李文定本甄城人，既徙京师，都人呼为「濮州李家」。《挥麈录》卷二。
¶ 李文定公迪为学子时，从种放明逸先生学。将试京师，从明逸求当涂公卿荐书，明逸曰：「有知滑州柳开仲涂者，奇才善士，当以书通君之姓名。」文定书见仲涂，以文卷为贽，与谒俱入。久之，仲涂出，曰：「读君之文，须沐浴乃敢见。」因留之门下。一日，仲涂自出题，令文定与其诸子及门下客同赋。赋成，惊曰：「君必魁天下，为宰相。」令门下客与诸子拜之曰：「异日无相忘也。」文定以状元及第，十年致位宰相。仲涂门下客有柳某者，后官至侍御史，文定公命长子柬之娶其女，不忘仲涂之言也。《邵氏闻见录》卷七。《宋名臣言行录》前集卷五。
¶ 李文定年四十方登第。陈康肃守鄞时，犹在场屋，多与之游。每题壁，则书「布衣李迪捧砚」。其后李相国，而陈方建节。《珍席放谈》卷上。
¶ 李文定公迪与夏侯鳞，各题诗于濮州王骥郎中屋壁。文定曰：「南巷萧条北巷连，君归未得伴君闲。郡楼独上最高处，尽日凭阑不为山。」夏侯曰：「夜来飞梦到瑶池，借得周王八骏骑。宴罢却归蓬岛去，五云狂踏影参差。」明年，文定第一人，夏侯第二人及第。《东原录》。
¶ 李文定公迪，美须髯，未御试，一夕，忽梦被人剃削俱尽，迪亦恶之。有解者曰：「秀才须作状元，缘今岁省元是刘滋，已替滋矣。非状元而何？」是岁，果第一人。《青箱杂记》卷三。《宋朝事实类苑》卷四十六。《新编分门古今类事》卷七。
¶ 景德中，李迪、贾边皆举进士，有名当时，及就省试，主文咸欲取之，既而二人皆不与。取其卷视之，迪以赋落韵，边以《当仁不让于师论》以「师」为「众」，与注疏异说。乃为奏具道所以，乞特收试。时王文正公为相，议曰：「迪虽犯不考，然出于不意，其过可恕。如边特立异说，此渐不可启，将令后生务为穿凿，破坏科场旧格。」遂收迪而黜边。《东斋记事》卷一。《石林燕语》卷八。
¶ 李文定公家甚贫，同巷李生，每推财以济之。公感其意，拜为兄。寻举进士第一，李生遣人奉书通殷勤，公口谢之而已，不答。书生惭，谓公挟贵忘旧，遂不复相闻。后十年，公为左相，因而奏李生昔日赒恤之义，愿授一官，以报其德。诏授左班殿直。公制袍笏，致书州将，令送生至公所，公与叙旧好，且谢曰：「昔日周旋，极不敢忘，幸被误恩，乃获所愿。」《言行龟鉴》卷三。
¶ 见宋真宗 29。
¶ 上将立章献后，迪为翰林学士，屡上疏谏，以章献起于寒微，不可母天下，由是章献深衔之。《涑水记闻》卷八。《宋朝事实类苑》卷十。《宋名臣言行录》前集卷五。
¶ 李文定公迪罢陕西都转运使，还朝。是时真宗方议东封西祀，修太平事业。知秦州曹玮奏：「羌人潜谋入寇，请大益兵为备。」上大怒，以谓玮虚张虏势，恐愒朝廷，以求益兵。以迪新自陕西还，召见，示以玮奏，问其虚实，欲斩玮以戒妄言者。文定从容奏曰：「玮武人，远在边鄙，不知朝廷事体，辄有奏陈，不足深罪。臣前任陕西，观边将才略，无能出玮之右者，他日必能为国家建功立事。若以此加罪，臣为陛下惜之。」上意稍解。迪因奏曰：「玮良将，必不妄言。所请之兵，亦不可不少副其请。臣观陛下意，但不欲从郑门出兵耳。秦之旁郡兵甚多，可发以戍秦。臣在陕西，籍诸州兵数为小册，常置鞶囊中以自随，今未敢以进。」上曰：「趣取之。」迪取于鞶囊以进，上指曰：「以某州某州兵若干戍秦州，卿即传诏于枢密院发之。」既而，虏果大入寇，玮迎击，大破之，遂开山外之地。奏到，上喜，谓迪曰：「山外之捷，卿之功也。」《涑水记闻》卷八。
¶ 周怀政之诛，上怒甚，欲责及太子，群臣莫敢言。迪为参知政事，俟上怒稍息，从容奏曰：「陛下有几子，乃欲为此计？」上大寤，由是独诛怀政等，而东宫不动摇，迪之力也。《涑水记闻》卷八。《宋朝事实类苑》卷十。《宋名臣言行录》前集卷五。
¶ 李文定公为参知政事，时仁宗为皇太子，文定兼宾客。一日，召对滋福殿，欲相之，固辞。俄而太子出，谢曰：「蒙恩，以宾客为宰相。」真宗顾谓曰：「尚可辞耶？」乃拜吏部侍郎兼太子少傅、同中书门下平章事。久之，与丁谓争事，罢。天下之人皆以亮直许之。《宋朝事实类苑》卷十引《东斋记事》。
¶ 李文定公坐与丁晋公不合，中尝郁郁不乐，旧中书省壁间有其手题诗一联，云：「灰心缘忍事，霜鬓为论兵。」凡数十处。此裴晋公诗也。《石林避暑录话》卷一。
¶ 见宋真宗 33。
¶ 真宗不豫，大渐之夕，李文定公与宰执以祈禳宿内殿。时仁宗幼冲，八大王元俨者有威名，以问疾留禁中，累日不肯出。执政患之，无以为计，偶翰林司以金盂贮熟水，曰：「王所须也。」文定取案上墨笔搅水中，水尽黑，令持去。王见之大惊，意其有毒也，即上马去。《邵氏闻见录》卷六。《宋名臣言行录》前集卷五。《贤弈编》卷一。《自警编》卷七。《言行龟鉴》卷六。《识小录》卷四。《宋稗类钞》卷三。案：《旧闻证误》卷一曰：「此时李文定得罪，黜知郓州久矣。」
¶ 〔李迪〕为相，时真宗已不豫。丁谓与迪同奏事退，既下殿，谓矫书圣语，欲为林特迁官。迪不胜忿，与谓争辨，引手板欲击谓，谓走，获免。因更相论奏，诏二人俱罢相，迪知郓州，明日，谓复留为相。迪至郓且半岁，真宗晏驾，迪贬衡州团练副使。谓使侍禁王仲宣押迪如衡州。仲宣始至郓州，见通判已下而不见迪。迪皇恐，以刃自刎，人救得免。仲宣凌侮迫胁，无所不至。人往见迪者，辄籍其名，或馈之食，留至臭腐，弃捐不与。迪客邓余怒曰：「竖子！欲杀我公以媚丁谓邪？邓余不畏死，汝杀我公，我必杀汝！」从迪至衡州，不离左右。仲宣颇惮之，迪由是得全。《涑水记闻》卷八。
¶ 国初，官舟数少，非达官贵人不可得乘。李丞相迪谪衡州副使，郑载在淮南，为假张驰子客舟以行。《东轩笔录》卷十三。《临汉隐居诗话》。</description></item><item><title>宋人轶事汇编卷八</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-08/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-08/</guid><description>宋人轶事汇编卷八 邢　昺 ¶ 邢尚书昺，曹州农家子，深晓播殖。真宗每雨雪不时，忧形于色，责日官所定雨泽丰凶之兆，多或不中。昺因进《耒耜岁占》三卷，大有稽验，皆牧童村老岁月于亩间揣占所得。咸平二年，置经筵侍读，首以公为之。……真宗晚年，多召于近寝，从容延对，忽一日，见公衰甚，御袖掩目泫然曰：「宫邸旧僚，沦谢殆尽，存者惟卿尔。」遽密赉银千两，缯千匹。昺康裕无恙，果非久感疾。将易箦，车驾临问，公拖绅整巾，历叙遭际，上为之泣别。既终，又为之临丧，惟将相丧疾，方有此幸。《玉壶清话》卷五。《宋朝事实类苑》卷六。
¶ 邢昺以九经及第，郁为儒者，乃倾意〔王〕钦若，纳身垢污，为士流所薄。尝奉𠡠撰《尔雅疏义》，其后太学生郭盛言：「昔人不分老子与韩非同传，郭注、邢疏无论，周公不享其意，即先人得无称冤地下？且郭迕逆敦，邢附钦若，《尔雅》近正，今则近邪。」盛举九经，乞辞此疏。时邢自称子才之裔，太学中语曰：「景纯有孙，子才无后。」《枫窗小牍》卷上。
¶ 邢昺常被疾，请告，真宗亲临问，赐药一奁、银器千两、彩千匹。国朝故事，非宗戚将相，问疾临奠，帝不亲行，惟昺与郭贽以恩旧，特用此礼，儒者荣之。《杨文公谈苑》。《宋朝事实类苑》卷二十八。
¶ 邢昺疾亟，车驾幸其第，其子干恩泽，并乞不敕葬。《孔氏谈苑》卷一。
孙　奭 ¶ 孙奭，字宗古，博平人。幼好学，博通书，善讲说。太宗端拱中，九经及第，再调大理评事，充国子监直讲。太宗幸国子监，诏奭说《尚书·说命》三篇，奭年少位下，然音读详润，帝称善，因叹曰：「天以良弼赉商，朕独不得邪？」因以切励辅臣，赐奭绯章服，累迁都官员外郎，侍诸王讲，赐紫章服。《宋朝事实类苑》卷十一引《金坡遗事》。
¶ 景德、祥符之间，北戎结好，宇内乂宁，一时邪谀之臣，唱为瑞应祺祥，以罔明主，王钦若、陈彭年辈实主张之。天书既降，于是东封、西祀、太清之行，以次丕讲，满朝耆老方正之士，鲜有肯启昌言以遏其奸焰，虽寇莱公亦为之。而孙宣公奭独上疏争救，于再于三，《真录》出于钦若提纲，故不能尽载，以故后人罕称之。……奭之论谏，虽魏郑公、陆宣公不能过也。《容斋三笔》卷七。
¶ 真宗将西祀，龙图阁待制孙奭上疏切谏，以为西祀有十不可，陛下不过欲效秦皇、汉武刻石颂德、夸耀后世耳。其辞有云：「昔秦多繇役，而刘、项起于徒中；唐不恤民，而黄巢因于饥岁。今陛下好行幸，数赋歛，安知天下无刘、项、黄巢乎？」上乃自制《辨疑论》以解之，仍遣中使慰谕焉。《涑水记闻》卷六。《宋名臣言行录》前集卷九。
¶ 永兴军上言朱能得天书，真宗自拜迎入宫。孙奭知河阳，上疏切谏，以为天且无言，安得有书？天下皆知朱能所为，惟上一人不知耳，乞斩朱能以谢天下。其辞有云：「得来唯自于朱能，崇信只闻于陛下。」其质直如此，上亦不之责。顷之，朱能果败。《涑水记闻》卷六。《宋名臣言行录》前集卷九。《类说》卷十九引《三朝圣政录》。
¶ 孙奭起于明经，敦履修洁，端议典正，发于悃愊。章圣崇奉瑞贶，广构宫殿以夸夷夏。奭累疏切谏，上虽不能纳用，而深惮其正。疏语有「国之将兴，听之于人；国之将亡，听之于神」。其忠朴如此。《儒林公议》。
¶ 孙奭尚书侍经筵，上或左右瞻瞩，或足敲踏床，则拱立不讲。以此，奭每读书，则体貌益庄。《江邻几杂志》。《孔氏谈苑》卷二。
¶ 孙奭敦守儒学，务去浮薄。判国子监积年，讨论经术必诣精致。监库旧有《五臣注文选》镂板，奭建白内于三馆，其崇本抑末，多此类也。《儒林公议》。
¶ 见贾昌朝 3。
¶ 宋尚书祁为布衣时，未为人知。孙宣公奭一见奇之，遂为知己。后宋举进士，骤有时名，故世称宣公知人。公尝语其门下客曰：「近世谥用两字，而文臣必谥为文，皆非古也。吾死得谥曰『宣』若『戴』足矣。」及公之卒，宋方为礼官，遂谥曰「宣」，成其志也。《归田录》卷一。
¶ 故事，直学士以上皆服金带。孙奭羸老，不胜其重，诏特听服犀带而赐以金带。《涑水记闻》卷四。
¶ 孙宣公奭以太子少傅致仕，居于郓。一日，置宴御诗厅，语客曰：「白傅有言：『多少朱门锁空宅，主人到老不曾归。』今老夫归矣。」喜动于色。复顾石守道讽《易·离卦》九三爻辞，且曰：「乐以忘忧，自得小人之志；歌而鼓缶，不兴大耋之嗟。」《渑水燕谈录》卷四。《宋朝事实类苑》卷四十一。《宋名臣言行录》前集卷九。《仕学规范》卷六引《皇朝名臣四科事实》。《自警编》卷五。《东山谈苑》卷四。
杨　亿 ¶ 〔杨〕大年祖文逸，伪唐玉山令。大年将生，一道士展刺来谒，自称怀玉山人，冠褐秀爽，斯须遽失，公遂生。后至三十七，为学士，昼寐于玉堂，忽自梦一道士来谒，亦称怀玉山故人，坐定，袖中出一诰牒曰：「内翰加官。」取阅之，其榜上草写「三十七」字，大年梦中颇惊曰：「得非数乎？」道士微笑。又曰：「许添乎？」道士点头。梦中命笔，止添一点为「四十七」。至其数，果卒。《玉壶清话》卷四。《宋朝事实类苑》卷四十五。《尧山堂外纪》卷四十四。</description></item><item><title>宋人轶事汇编卷九</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-09/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-09/</guid><description>宋人轶事汇编卷九 王　曾 ¶ 王沂公之父见字纸遗坠，必掇拾以香汤洗烧之。一夕，梦宣圣拍其背曰：「汝何以重吾字纸之勤也？恨汝老矣，无可成就。他日当令曾参来汝家受生，显大门户。」未几，果生一男，遂命名曾，后果状元及第。《吹剑四录》。《七修类稿》卷四十九引《文昌化书》。
¶ 王沂公曾，青州人。郊居，门直大路，夹以槐阴，两大槐夹路，交枝连理，是岁公生，作相之祥也。《新编分门古今类事》卷十五引《沂公言行录》。
¶ 〔王文正公〕尝适江左，护外丧，度京口，大风起，舟子请急舣焉。公念赴丧事宜不得缓，促遂行。顾前后舟皆欲覆，公所乘独安然以济，闻者叹异之。《名臣碑传琬琰集》中卷四十四引富弼《王文正公曾行状》。
¶ 王公曾、张公咏、钱若水微时，谒华山陈希夷求相，欲以学仙者。希夷谓王、张曰：「尔辈非仙才，王当为宰辅。」顾张，取纸笔遗之，张曰：「悟矣，推吾入闹中耶。」又谓钱曰：「余不足以知子，当见白阁道者。」钱遂造之，道者曰：「君急流中勇退人也。」其后，王果拜相，张位至八座，历试中外，以才显。钱为枢臣。《涧泉日记》卷下。
¶ 予尝爱王沂公曾布衣时，以所业贽吕文穆公蒙正，卷有《早梅》句云：「雪中未问和羹事，且向百花头上开。」文穆曰：「此生次第已安排作状元宰相矣。」后皆尽然。《湘山野录》卷上。《诗话总龟》前集卷三。《古今诗话》。《唐宋分门名贤诗话》卷一。《新编分门古今类事》卷十四。《宋朝事实类苑》卷三十六引《魏王语录》。《孔氏谈苑》卷二。《魏公谭训》卷四。《蓬窗日录》卷七。《尧山堂外纪》卷四十四。《宋稗类钞》卷二。《宋诗纪事》卷七引《历代吟谱》。
¶ 内黄傅珏者，以财雄大名。……珏不力于学，弁鹖碌碌下僚，独能知人。尝坐都市，阅公卿车骑之过者，言它日位所至，无毫发差。初不能相术，每曰：「予自得于心，亦不能解也。」尝寓北海，王沂公曾始就乡举，珏偶俟其姻于棘围之外，遇之，明日，以双笔要而遗之，曰：「公必冠多士，位宰相，它日无相忘。」闻者皆笑。珏不为怍，遂定交，倾赀以助其用，沂公赖之。既而如言，故沂公与其二弟以兄事之，终身不少替。《桯史》卷九。
¶ 咸平五年，南省试进士《有教无类赋》，王沂公为第一，赋盛行于世，其警句有云：「神龙异禀，犹嗜欲之可求；纎草何知，尚薰莸而相假。」时有轻薄子，拟作四句云：「相国寺前，熊翻筋斗；望春门外，驴舞柘枝。」议者以谓言虽鄙俚，亦着题也。《归田录》卷二。《尧山堂外纪》卷四十四。
¶ 先君讳宰，字元钧言：青州王沂公所居坊，有榜曰「三元文正之坊」。又尝见沂公登科报其父书曰：「曾今日殿前唱名，遂忝第一，皆先世积德、大人教训所致，然此亦是世间有底事，大人不须过喜。」《家世旧闻》卷下。
¶ 王沂公曾青州发解，及南省、程试，皆为首冠。中山刘子仪为翰林学士，戏语之曰：「状元试三场，一生吃著不尽。」沂公正色答曰：「曾平生之志不在温饱。」《东轩笔录》卷十四。《旧闻证误》卷一。《宋名臣言行录》前集卷五。《陔余丛考》卷十三。
¶ 王沂公作三元，人皆贺之，众交赞其三元之盛。公正色曰：「曾当时窗下读书，意本不为此二字。」又在太学时，至贫。冬月止单衣，无绵背心，寒甚。则二兄弟乃以背相抵，昼夜读书。人或遗之以衣服，皆不受。《北窗炙輠录》卷下。
¶ 王沂公状元及第，还青州故郡。府帅闻其归，乃命父老倡乐迎于近郊。公乃易服，乘小卫，由他门入。遽谒守，守惊曰：「闻君来，已遣人奉迎。门司未报，君何为抵此？」王曰：「不才幸忝科第，岂敢烦郡守父老致迓？是重其过也。故变姓名，诳迎者与门司而上谒。」守叹曰：「君所谓真状元矣。」遂许之远大。《能改斋漫录》卷十二。《贤弈编》卷一。《自警编》卷一。《言行龟鉴》卷二。《昨非庵日纂》二集卷十。《宋稗类钞》卷三。
¶ 王沂公初就殿试时，固已有盛名。李文靖公沆为相，适求婿，语其夫人曰：「吾得婿矣。」乃举公姓名曰：「此人今次不第，后亦当为公辅。」是时吕文穆公家亦求姻于沂公。公闻文靖言，曰：「李公知我。」遂从李氏，唱名果为第一。《石林燕语》卷九。《尧山堂外纪》卷四十四。《宋稗类钞》卷三。
¶ 寇莱公初入相，王沂公时登第，后为济州通判。满岁当召试馆职，莱公犹未识之，以问杨文公曰：「王君何如人？」文公曰：「与之亦无素，但见其两赋，志业实宏远。」因为莱公诵之，不遗一字。莱公大惊曰：「有此人乎？」即召之。《石林燕语》卷七。
¶ 公在阁下累年，时杨文公已居内制。杨性恢谐，好嘲诮，凡僚友无不狎侮，至公则曰：「第四厅舍人不敢奉戏。」故李翰林昌武尤所叹服，尝曰：「若王舍人，可谓不可得而亲疎也。」《宋名臣言行录》前集卷五。《何氏语林》卷十三。
¶ 景德中，朝廷始与北虏通好，诏遣使将以北朝呼之，王沂公以为太重，请但称契丹本号可也。真宗激赏再三，朝论韪之。《渑水燕谈录》卷二。《宋朝事实类苑》卷九。《宋名臣言行录》前集卷五。《儒林公议》。
¶ 祥符中，王沂公奉使契丹，馆伴耶律祥颇肆谈辨，深自衒鬻，且矜新赐铁劵，公曰：「铁劵，盖勋臣有功高不赏之惧，赐之以安反侧耳，何为辄及亲贤？」祥大沮矣。《渑水燕谈录》卷二。《宋朝事实类苑》卷九。《宋名臣言行录》前集卷五。
¶ 王曾为参知政事，改葬叔太子中舍宗元、叔母严氏，自言幼孤，叔父母育之。诏赠宗元工部员外郎，严氏怀仁县太君。《燕翼诒谋录》卷四。</description></item><item><title>宋人轶事汇编卷十</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-10/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-10/</guid><description>宋人轶事汇编卷十 范仲淹 ¶ 范文正公幼孤，随其母适朱氏，因从其姓，登第时，姓名乃朱说也。后请于朝，始复旧姓，表中改用郑准一联云：「志在投秦，入境遂称于张禄；名非伯越，乘舟偶效于陶朱。」范蠡、范雎事，在文正用之，尤为切当。《中吴纪闻》卷二。《青箱杂记》卷五。《孔氏谈苑》卷三。《宋朝事实类苑》卷四十。《西塘集耆旧续闻》卷六。《容斋三笔》卷八。《宋稗类钞》卷五。《宋诗纪事》卷六。
¶ 范仲淹，字希文，早孤，从其母适朱氏，因冒其姓，与朱氏兄弟俱举学究。少尩瘠，尝与众客同见谏议大夫姜遵，遵素以刚严著名，与人不款曲，众客退，独留仲淹，引入中堂，谓其夫人曰：「朱学究年虽少，奇士也。他日不唯为显官，当立盛名于世。」遂参坐置酒，待之如骨肉，人莫测其何以知之也。年二十余，始改科举进士。《涑水记闻》卷十。《宋朝事实类苑》卷五十七。
¶ 公二岁而孤，母夫人贫无依，再适长山朱氏。既长，知其世家，感泣。去之南都，入学舍，扫一室，昼夜讲诵。其起居饮食，人所不堪，而公自刻益苦，居五年，大通六经之旨。《宋名臣言行录》前集卷七。
¶ 范文正公生三岁而孤，母夫人贫无依，再适长山朱氏，长育有恩，常思厚报之。及贵，用南郊所加恩，赠朱氏父太常博士，暨诸子皆公为葬之，岁则为飨祭朱氏，他子弟以公荫得补官者三人。《言行龟鉴》卷三。
¶ 范文正公未免乳丧其父，随母嫁淄州长白山朱氏。既冠，文章过人，一试为南宫第一人，遂擢第。仕宦四十年，晚镇青，西望故居，才百余里，以诗寄其乡人曰：「长白一寒儒，登荣三纪余。百花春满地，二麦雨随车。鼓吹前迎道，烟霞指旧庐。乡人莫相羡，教子苦诗书。」《渑水燕谈录》卷七。《宋朝事实类苑》卷三十四。
¶ 仲淹微时甚贫，常结中吏人范仲尹为族弟。仲淹及第时，姓朱名说，自朱改范姓，遂与仲尹连名。及为谏官，攻吕许公而得罪，仲尹亦遭逐。《碧云騢》。
¶ 庆历中，范希文以资政殿学士判邠州。予中途上谒，翌日召食时，李郎中丁同席。范与丁，同年进士也。因道旧日某修学时，最为贫窭，与刘某同在长白山僧舍，日惟煮粟米二升，作粥一器，经宿遂凝，以刀为四块，早晚取二块，断虀十数茎，醋汁半盂，入少盐，暖而之，如此者三年。《墨客挥犀》卷三。《宋朝事实类苑》卷九。《自警编》卷一。《言行龟鉴》卷一。《昨非庵日纂》二集卷九。
¶ 范希文读书长白山，日煮粟米二升作粥，画以四块，断薤数茎啖之。尝作《薤赋》，其警句云：「陶家瓮内，淹成碧绿青黄；措大口中，嚼出宫商角徵。」一日，于寺中得窖金，覆之不取，及贵，语僧出金修寺。《尧山堂外纪》卷四十七。
¶ 公在淄州长白山僧舍读书，一夕见白鼠入穴中，探之，乃银一瓮，遂密掩覆。后公贵显，寺僧修造，遣人欲求于公，但以空书复之。初，僧怏然失所望。及开缄，使于某处取此藏。僧如公言，果得白银一瓮，今人往往谈此事。《范文正公言行拾遗事录》卷一。
¶ 公处南都学舍，昼夜苦学五年，未尝解衣就寝，夜或昏怠，辄以水沃面，往往𫗴粥不充，日昃始食。同舍生或馈珍饍，皆拒不受。《宋名臣言行录》前集卷七引《遗事》。
¶ 范文正公为举子时，读书南都。留守有子居学，见公食粥，归告其父，以公厨食馈公，既而悉已败矣。留守子曰：「大人闻公清苦，故遗以食物，而不下箸，得非以相浼为罪乎？」公谢曰：「非不感厚意，但食粥安之已久，今遽享盛馔，后日岂能啖此粥乎？」《吾师录》。《宋稗类钞》卷三。
¶ 公与南都朱某相善。朱且病，公视之，谓公曰：「某尝遇异人，得变水银为白金术。吾子幼，不足传，今以传君。」遂以其方并药赠公。公不纳，强之乃受，未尝启封。后其子采长，公教之，义均子弟。及采登第，乃以所封药并其术还之。《范文正公言行拾遗事录》卷一。《宋名臣言行录》前集卷七。《席上腐谈》卷下。
¶ 范文正少养于外氏朱家，朱，南京人，今留府后朱少卿宅是也。文正学于府庠，同舍有病者，文正亲调药以疗。病极，嘱文正曰：「吾无以报子，平生有一术，游远方未尝穷乏者，术之力也。今以遗子。」因授药一囊，方书一小册。文正不得已而留之，未尝取视。后二十年，得其子还之，封识宛然。《孙公谈圃》卷中。《厚德录》卷二。
¶ 范文正公仲淹少贫悴，依睢阳朱氏家，常与一术者游。会术者病笃，使人呼文正而告曰：「吾善炼水银为白金，吾儿幼，不足以付，今以付子。」即以其方与所成白金一斤封志，内文正怀中。文正方辞避，而术者气已绝。后十余年，文正为谏官，术者之子长，呼而告之曰：「而父有神术，昔之死也，以汝尚幼，故俾我收之。今汝成立，当以还汝。」出其方并白金授之，封识宛然。《东轩笔录》卷三。《宋朝事实类苑》卷九。《厚德录》卷一。《贤弈编》卷四。《青琐高议》后集卷二。《云斋广录》卷一。《自警编》卷二。《言行龟鉴》卷三。《昨非庵日纂》卷三。《群书类编故事》卷十二。
¶ 范文正公微时，尝诣灵祠求祷，曰：「他时得位相乎？」不许。复祷之曰：「不然，愿为良医。」亦不许。既而叹曰：「夫不能利泽生民，非大丈夫平生之志。」他日，有人谓公曰：「大丈夫之志于相，理则当然。良医之技，君何愿焉？无乃失于卑耶？」公曰：「嗟乎，岂为是哉？古人有云：『常善救人，故无弃人；常善救物，故无弃物。』且大丈夫之于学也，固欲遇神圣之君，得行其道。思天下匹夫匹妇有不被其泽者，若己推而内之沟中。能及小大生民者，固惟相为然。既不可得矣，夫能行救人利物之心者，莫如良医。果能为良医也，上以疗君亲之疾，下以救贫民之厄，中以保身长年。在下而能及小大生民者，舍夫良医，则未之有也。」《能改斋漫录》卷十三。
¶ 范仲淹少贫勤，日食虀粥一角。秀才时，便以天下为己任。尝谒相士问云：「能作宰相不？」相士曰：「否！」问：「能作名医不？」相讶曰：「何前高而今卑也？」仲淹曰：「惟两者可救人。」相士赞曰：「仁心如此，真宰相也。」《昨非庵日纂》一集卷十一。
¶ 范文正公作《金在镕赋》云：「傥令区别妍媸，愿为轩鉴；若使削平祸乱，请就干将。」则公负将相器业、文武全才，亦见于此赋矣。公又为《水车赋》，其末云：「方今圣人在上，五日一风，十日一雨，则斯车也，吾其不取。」意谓水车唯施于旱岁，岁不旱则无所施，则公之用舍进退亦见于此赋矣。盖公在宝元、康定间，遇边鄙震耸，则骤加进擢，及后晏静，则置而不用，斯亦与水车何异？《青箱杂记》卷十。《孔氏谈苑》卷三。</description></item><item><title>宋人轶事汇编卷十一</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-11/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-11/</guid><description>宋人轶事汇编卷十一 鲁宗道 ¶ 见王缮 1。
¶ 祥符中，天书降，群臣称贺。鲁宗道上疏，略曰：「天道福善祸淫，不言示化。人君政得其理，则作佑以垂报，治乖于上，则出异以警戒，又何书哉？臣恐奸臣肆其诞妄，妖惑上听。」真宗虽不开纳，然甚奇之。《国老谈苑》卷二。
¶ 鲁宗道为正言，言事违忤，真宗稍忌之。宗道一日自讼于上前曰：「臣在谏列，言事乃臣之职，陛下以数而忌之，岂非有纳谏之虚名，俾臣负素飡之辱矣。臣切愧之，谨愿罢去。」上喜其忠，勉而遣之。他日，追念其言，御笔题殿壁曰：「鲁直。」《国老谈苑》卷二。《宋名臣言行录》前集卷五。《自警编》卷六。《言行龟鉴》卷六。《类说》卷四十五引《圣宋掇遗》。
¶ 仁宗在储宫，真宗慎择官僚，皆难其人。鲁宗道时作正言，慷慨敢谏。忽一日便坐召对，真宗曰：「太子，天下之本，当得正人辅之。今以付卿，其志心以导吾子。」宗道退让，敦奖遣之。翌日，除右谕德。《国老谈苑》卷一。
¶ 仁宗在东宫，鲁肃简公宗道为谕德。其居在宋门外，俗谓之浴堂巷，有酒肆在其侧，号仁和，酒有名于京师，公往往易服微行，饮于其中。一日，真宗急召公，将有所问。使者及门而公不在，移时乃自仁和肆中饮归。中使遽先入白，乃与公约曰：「上若怪公来迟，当托何事以对？幸先见教，冀不异同。」公曰：「但以实告。」中使曰：「然则当得罪。」公曰：「饮酒人之常情，欺君臣子之大罪也。」中使嗟叹而去。真宗果问，使者具如公对。真宗问曰：「何故私入酒家？」公谢曰：「臣家贫无器皿，酒肆百物具备，宾至如归，适有乡里亲客自远来，遂与之饮。然臣既易服，市人亦无识臣者。」真宗笑曰：「卿为宫臣，恐为御史所弹。」然自此奇公。《归田录》卷一。《宋朝事实类苑》卷五十三。《宋名臣言行录》前集卷五。《仕学规范》卷六。《自警编》卷二。《言行龟鉴》卷二。《群书类编故事》卷二十二。《东都事略》卷五十三。
¶ 鲁宗道直龙图阁，时济阳公方用事。一日以公事造其第，盘辟之际，丁谓曰：「学士拜时衫窣地。」应声答曰：「侍中宴处幕漫天。」时丁有异心，闻公此言，神悸胆怯，殆不能支。《类说》卷四十五引《圣宋掇遗》。参见丁谓 35、杨亿 51、 52。
¶ 鲁简肃公宗道，仁宗时，参政事。京师富民陈子城殴杀磨工，初有诏立赏追捕，数日，中旨罢之。鲁公争于帘前曰：「陈某家豪，不宜保庇。」章献怒曰：「卿安知其家豪？」鲁公曰：「若不家豪，安得关节至禁中？」章献默然。真宗素赏鲁之刚直，书鲁宗道于殿柱。故章献拔用之。《能改斋漫录》卷十三。
¶ 鲁宗道为参政，以忠鲠自任。尝与宰执议事，时有不合者，宗道坚执不回。或议少有异，则迁诤不已，然多从宗道所论。时人谓曰「鱼头公」，盖以骨鲠目之也。《国老谈苑》卷二。《类说》卷四十五引《圣宋掇遗》。《绀珠集》卷十二。《古事比》卷二十。
¶ 鲁肃简公立朝刚正，嫉恶少容，小人恶之，私目为「鱼头」。《归田录》卷一。
¶ 见王旦 80。
¶ 鲁宗道以孤直遇主，公家之事，知无不为。每中书罢归私宅，别居一小斋，绘山水，题曰「退思岩」，独游其间，虽家人罕接焉。《国老谈苑》卷二。《图画闻见志》卷六。《绀珠集》卷十二。《类说》卷四十五引《圣宋掇遗》。《昨非庵日纂》二集卷十三。
¶ 鲁肃简公劲正，不徇爱憎，出于天性。素与曹襄悼不协，天圣中因议茶法，曹力挤肃简，因得罪去。赖上察其情，寝前命，止从罚俸。独三司使李咨夺职，谪洪州。及肃简病，有人密报肃简，但云：「今日有佳事。」鲁闻之，顾婿张昷之曰：「此必曹利用去也。」试往侦之，果襄悼谪随州。肃简曰：「得上殿乎？」张曰：「已差人押出门矣。」鲁大惊曰：「诸公误也！利用何罪至此？进退大臣，岂宜如此之遽！利用在枢密院，尽忠于朝廷，但素不学问，倔强不识好恶耳。此外无大过也。」嗟惋久之，遽觉气塞，急召医视之，曰：「此必有大不如意事动其气，脉已绝，不可复治。」是夕，肃简薨。李咨在洪州闻肃简薨，有诗曰：「空令抱恨归黄壤，不见崇山谪去时。」盖未知肃简临终之言也。《梦溪续笔谈》。《涌幢小品》卷十四。《宋稗类钞》卷三。
¶ 鲁肃简贬濮州团练副使，汀州安置。在汀二年，杜门不与人接，日阅书数卷而已。室内仅容一榻，坐卧其中，欲将终身焉。人不堪其忧，而公处之裕如也。《言行龟鉴》卷二。
夏　竦 ¶ 夏英公其父侍禁，名承皓。因五鼓入朝，时冬月盛寒，见道左有婴儿啼甚急，盖新生子也。立马遣人烛下视之，锦绷文葆，插金钗子二只，且男子也。夏无子，因去育之，竟不知谁氏子焉。稍长，其父没王事，得官润州丹阳主簿。姚铉作浙漕，见其人物文章，荐试大科，遂知名。《默记》卷中。
¶ 夏文庄父为侍禁时，文庄尚幼，有道士爱之，乞为养子。父止文庄一子，弗许。道士曰：「是儿有仙骨，不尔，位极人臣，但可惜堕落了。」后文庄为通判，又见昔日道士，曰：「尚可作地位。」在成都复见道士跨驴于市，摇手曰：「无及矣。」遂不复见。《孙公谈圃》卷上。</description></item><item><title>宋人轶事汇编卷十二</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-12/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-12/</guid><description>宋人轶事汇编卷十二 文彦博 ¶ 文潞公本姓敬，其曾大父避石晋高祖讳，更姓文。至汉，复姓敬。入本朝，其大父避翼祖讳，又更姓文。《邵氏闻见后录》卷二十一。
¶ 文潞公幼时与群儿击毬，入柱穴中不能取，公以水灌之，毬浮出。《邵氏闻见录》卷九。《宋名臣言行录》后集卷三。《尧山堂外纪》卷四十七。
¶ 潞公为子弟读书于孔目官张望家。望尝为举子，颇知书，后隶军籍，其诸子皆为儒学。潞公少年好游，令公怪责之，潞公久不敢归。张望白令公曰：「郎君在某家，学问益勤苦，不复游矣。」因出潞公文数百篇，令公为之喜。王司封欲以女嫁公，其妻曰：「文彦博者寒薄，其可托乎？」乃已。后潞公出入将相，张望尚无恙。《邵氏闻见录》卷九。《宋诗纪事》卷十二。
¶ 文潞公父为白波辇运，潞公时尚少。一日，尝以事忤其父，欲挞之，潞公密逃去。张靖父为辇运司军曹，司知其所在，迎归使与靖同处。其父求潞公月余不得，极悲思之，乃徐出见，因使与靖同学，后因登第。潞公相时，擢靖为直龙图阁。《石林燕语》卷十。
¶ 文潞公少时，从其父赴蜀州幕官。过成都，潞公入江渎庙观画壁，祠官接之甚勤，且言夜梦神令洒扫祠庭，曰：「明日有宰相来，君岂异日之宰相乎？」公笑曰：「宰相非所望，若为成都，当令庙室一新。」庆历中，公以枢密直学士知益州，听事之三日，谒江渎庙，若有感焉。方经营改造中，忽江水涨，大木数千章蔽流而下，尽取以为材。庙成，雄壮甲天下。又长老曰：「公为成都日，多宴会。岁旱，公尚出游，有村民持焦谷苗来诉。公罢会，斋居三日，祷于庙中，即日雨，岁大稔。」《邵氏闻见录》卷九。
¶ 文潞公尝言，初及第，授大理评事、知绛州翼城县，未赴任，有客李本者，三见访而后得见之，且言：「某有婿为县中巡检，幸公庇之。」又言曰：「某非独敢奉干，亦有以奉助。某尝知其邑户口众，人猾难治。」因出一策，文字皆影迹人姓名，其首姓张。比潞公至，姓张人事已败，县未能结正。簿、尉皆云：「某等在此各岁余，岂无过失为此人所持？计君之来，必辨之矣。」于是尽得其奸状，上于州，决配之，邑人皆悚畏。《东斋记事》补遗。《宋朝事实类苑》卷二十二。
¶ 文潞公始登第，以大理评事知并州榆次县，吏新鞔衙鼓，面新洁，公戏题诗于上曰：「置向谯楼一任挝，挝多挝少不知它。如今幸有黄䌷被，努出头来道放衙。」《倦游杂录》。《宋朝事实类苑》卷六十七。
¶ 文潞公为太常博士，通判兖州回，谒吕许公。公一见器之，问潞公：「太博曾在东鲁，必当别墨。」令取一丸墨濒阶磨之，揖潞公就观：「此墨何如？」乃是欲从后相其背。既而密语潞公曰：「异日必大贵达。」即日擢为监察御史。《梦溪笔谈》卷九。《邵氏闻见录》卷八。《宋稗类钞》卷三。《宋诗纪事》卷十二。
¶ 宝元中，河东阙漕使，堂上议，难得可任者。章郇公言：「闻绅间说，文彦博者，磊落有称时。」吕许公曰：「恨不识也，可召来，试面询之。」明日，召至堂上，许公都不交一谈，但睥睨不已。郇公强问其乡曲任使次第，因问河东事。曰：「某乡里无所不知。」郇公喜之，文退，许公叹曰：「此大有福人，何所任用不可？」遂自殿中侍御史差委，明年，就迁待制，不出十年，出将入相。《宋朝事实类苑》卷五十七引《赵康靖公录》。
¶ 文潞公任成都府日，米价腾贵，因就诸城门相近寺院，凡十八处，减价粜卖，仍不限其数，张榜通衢。翌日，米价遂减。《东斋记事》卷四。《宋名臣言行录》后集卷三。《自警编》卷七。
¶ 文潞公知成都，偶大雪，意喜之。连夕会客达旦，帐下卒倦于应待，有违言忿起，拆其井亭共烧，以御寒者。守衙军将以闻，公曰：「今夜诚寒，更有一亭可拆。」以付余卒，复饮至常时而罢。翼日，徐问：「先拆亭者何人？」皆杖脊配之。《石林避暑录话》卷二。《涑水记闻》卷十。《宋朝事实类苑》卷十四。《宋名臣言行录》后集卷三。《贤弈编》卷二。《鹤林玉露》乙编卷六。《湖海新闻夷坚续志》补遗。《昨非庵日纂》二集卷十五。《识小录》卷四。《宋稗类钞》卷三。
¶ 文潞公庆历中以枢密直学士知成都府。公年未四十，成都风俗喜行乐，公多燕集，有飞语至京师。御史何郯圣从，蜀人也，因谒告归，上遣伺察之。圣从将至，潞公亦为之动。张俞少愚者谓公曰：「圣从之来无足念。」少愚自迎见于汉州。同郡会有营妓善舞，圣从喜之，问其姓，妓曰：「杨。」圣从曰：「所谓杨台柳者。」少愚即取妓之项上帕罗题诗曰：「蜀国佳人号细腰，东台御史惜妖娆。从今唤作杨台柳，舞尽春风万万条。」命其妓作《柳枝》词歌之，圣从为之霑醉。后数日，圣从至成都，颇严重。一日，潞公大作乐以燕圣从，迎其妓杂府妓中，歌少愚之诗以酌圣从，圣从每为之醉。圣从还朝，潞公之谤乃息。《邵氏闻见录》卷十。《西溪丛语》卷上。《能改斋漫录》卷五。《清波杂志》卷八。《湖海新闻夷坚续志》补遗。《何氏语林》卷二十九。《青泥莲花记》卷十三。《尧山堂外纪》卷四十七。《宋稗类钞》卷四。《宋诗纪事》卷十三、卷十七。
¶ 庆历七年，贝州卒王则据城叛，诏明镐加讨，久无功。参知政事文彦博请行，仁宗欣然遣之，且曰：「『贝』字加『文』为『败』，卿必擒则矣。」未逾月而捷报闻，诏拜平章事，曲赦河北，改贝州为恩州。《渑水燕谈录》卷八。《西塘集耆旧续闻》卷八。《新编分门古今类事》卷十四。《宋稗类钞》卷一。
¶ 枢密直学士明镐讨贝州，久未下，上深以为忧，问于两府，参知政事文彦博请自往督战。八年正月丁丑，以彦博为河北宣抚使，监诸将讨贝州。时枢密使夏竦恶镐，凡镐所奏请，多从中沮，唯恐其成功。彦博奏：「今在军中，请得便宜从事，不中覆。」上许之。闰月庚子朔，克贝州，擒王则。初，彦博至贝州，与明镐督诸将筑距闉以攻城，旬余不下，有牢城卒董秀、刘炳请穴地以攻城，彦博许之。贝州城南临御河，秀等夜于岸下潜穿穴，弃土于水，昼匿穴中，城上不之见也。久之，穴成，自教场中出。秀等以褐袍塞之，走白彦博，选敢死士二百，命指使将之，衔枚自穴入。有帐前虞候杨遂请行，许之。遂白：「军士中有病欬者数人，此不可去，请易之。」从之。既出穴，登城杀守者，垂𫄠以引城下之人，城中惊扰。贼以火牛突登城者，登城者不能拒，颇引却。杨遂力战，身被十余创，援鎗刺牛，牛却走践贼，贼遂溃。王则、张峦、卜吉与其党突围走，至村舍，官军追围之。则犹着花幞头，军士争趣之，部署王信恐则死无以辨，以身覆其上，遂生擒之。峦、吉死于乱兵，不知所在。彦博请斩则于北京，夏竦奏言所获贼魁恐非真，遂槛车送京师，剐于马市。董秀、刘炳并除内殿崇班。《涑水记闻》卷九。《宋朝事实类苑》卷五十六。《宋名臣言行后录》卷三。
¶ 上顾彦博曰：「卿，朕之裴度。」《宋朝事实》卷十六。《古事比》卷二十一。
¶ 文彦博相，因张贵妃也。贵妃父尧封，尝为文彦博父洎门客，贵妃认尧佐为伯父，又欲士大夫为助，于是诱进彦博。彦博知成都，贵妃以近上元，令织异色锦。彦博遂令工人织金线灯笼，载莲花，中为锦纹，又为秋迁 秋千，以备寒食。贵妃始衣之，上惊曰：「何处有此锦？」妃正色曰：「昨令成都文彦博织来，以尝与妾父有旧。然妾安能使之？盖彦博奉陛下耳。」上色怡，自尔属意彦博。彦博自成都归，不久参知政事。 贝州王则叛，朝廷以明镐往取之。贼将破，上以近京，甚忧之。一日宫中语曰：「执政大臣，无一人为国家了事者，日日上殿，无有取贼意，何益？」贵妃密令人语彦博，明日上殿，乞身往破贼。上大喜，以彦博往统军。至则镐已破，贼擒矣。捷书至，遂就路拜彦博 同平章事1。后因监察御史 唐介拜疏 上奏章，召彦博殿上，面条奇锦事数件，质于上，皆实事，彦博守本官 原官职出知许州。明年上元，中官有诗曰：「无人更进灯笼锦，红粉宫中忆佞臣。」上闻此句亦笑。《碧云騢》。《宋稗类钞》卷六。</description></item><item><title>宋人轶事汇编卷十三</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-13/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-13/</guid><description>宋人轶事汇编卷十三 狄　青 ¶ 〔狄青〕年十六，时其兄素与里人号铁罗汉者鬬于水滨，至溺杀之。保伍方缚素，青适饷田，见之，曰：「杀罗汉者我也。」人皆释素而缚青，青曰：「我不逃死，然待我救罗汉，庶几复活。若决死者，缚我未晚也。」众从之。青默祝曰：「我若贵，罗汉当苏。」乃举其尸，出水数斗而活，人咸异之。《东都事略》卷六十二。《昨非庵日纂》二集卷四。
¶ 狄武襄，西河书佐也。逋罪入京，窜名赤籍，以三班差使、殿侍出为清涧城指使。种世衡知城，范文正帅鄜延，科阅军书，至夜分，从者皆休，惟狄不懈，呼之即至。每供事，两手如玉，种以此异之，授以兵法。然又延之于范公，遂成名。《画墁录》。
¶ 狄武襄状貌奇伟，初隶拱圣籍中，为延州指挥使。范文正一见，知其后必为名将，授以《左氏春秋》。遂折节读书，自春秋战国至秦汉用兵成败，贯通如出掌中。与尹师鲁尤善。师鲁与论兵法，终不能屈。连立战功，骤至泾原经略招讨副使。仁宗闻其名，欲召见，会寇入平凉，诏图形以进，于是天下始耸然畏慕之。神宗初即位，有意二边。一日，忽内出御制祭文，遣使祭其墓，欲以感动将士。或云，滕元发之词也。《石林燕语》卷九。
¶ 狄武襄公青为指挥使时，尹洙与谈兵，善之，荐于经略使韩琦、范仲淹，一见奇之，曰：「此良将才也。」授以《左氏春秋》，曰：「将不知古今，匹夫勇耳！」青遂折节读书，悉通秦汉以来将帅兵术，由是知名。《言行龟鉴》卷一。
¶ 狄武襄公青，初以散直为延州指使，是时西边用兵，公以才勇知略，频立战功。常被发、面铜具，驰突贼围，敌人畏慑，无敢当者。公识度宏远，士大夫翕然称之，而尤为韩魏公、范文正公所深知，称为国器。文正以《春秋》、《汉书》授之曰：「将不知古今，匹夫之勇，不足尚也。」公于是博览书史，通究古今，已而立大功，登辅弼，书史策，配享宗庙，为宋名将，天下称其贤。公初为延州指使，后显贵，天下犹呼公为狄天使。《渑水燕谈录》卷二。《邵氏闻见录》卷八。《宋朝事实类苑》卷五十五。
¶ 宝元中，党项犯塞。时新募万胜军未习战阵，遇寇多北。狄青为将，一日，尽取万胜旗付虎翼军，使之出战。虏望其旗，易之，全军径趋，为虎翼所破，殆无遗类。《梦溪笔谈》卷十三。参见张亢 4。
¶ 狄武襄公青初为延州指挥使，与西贼大小二十五战，每战带铜面具，被发出入行陈间，凡八中箭。累官至泾原路招讨副使。上未识其面，欲召见之，会贼寇边急，止令图其形以进。《东斋记事》卷三。《宋朝事实类苑》卷五十五。
¶ 狄青，字汉臣。元昊叛，屡将兵出战，四年间大小二十五阵，八中流矢，人呼为狄天使。上观其仪表曰：「朕之关、张也。」于是有敌万之称。《孔氏谈苑》卷三。《类说》卷二引《名臣传》。
¶ 〔狄〕青在泾原，尝以寡当众，度必以奇胜，预戒军中尽舍弓弩，皆执短兵器，令军中闻钲一声则止，再声则严阵而阳却，钲声止则大呼而突之，士卒皆如其教。才遇敌，未接战，遽声钲，士卒皆止。再声，皆却。虏人大笑，相谓曰：「孰谓狄天使勇？」时虏人谓青为天使。钲声止，忽前突之，虏兵大乱，相蹂践死者，不可胜计也。《梦溪笔谈》卷十三。《续墨客挥犀》卷十。
¶ 韩魏公帅定，狄青为总管。一日会客，妓有名白牡丹者，因酒酣劝青酒曰：「劝班儿一盏。」讥其面有湼文也。青来日遂笞白牡丹者。后青旧部曲焦用押兵过定州，青留用饮酒，而卒徒因诉请给不整，魏公命擒焦用，欲诛之。青闻而趋就客次救之。魏公不召，青出立于子阶之下，恳魏公曰：「焦用有军功，好儿。」魏公曰：「东华门外以状元唱出者乃好儿，此岂得为好儿耶！」立青而面诛之。青甚战灼，久之，或曰：「总管立久。」青乃敢退，盖惧并诛也。其后，魏公还朝，青位枢密使，避水搬家于相国寺殿。一日，衩衣衣浅黄袄子，坐殿上指挥士卒，盛传都下。及其家遗火，魏公谓救火人曰：「尔见狄枢密出来救火时，着黄袄子否？」青每语人曰：「韩枢密功业官职与我一般，我少一进士及第耳。」《默记》卷上。
¶ 狄青作定副帅，一日宴〔韩魏〕公，惟刘易先生与焉。易性素疏讦，时优人以儒为戏，易勃然谓：「黥卒敢如此！」构詈武襄不绝口，至掷樽俎以起。公是时观武襄，气殊自若，不少动，笑语益温。次日，武襄首造刘易谢之。魏公于是时已知其有量。《韩魏公遗事》。《宋朝事实类苑》卷十五。《宋名臣言行录》前集卷八。《仕学规范》卷十一。《昨非庵日纂》一集卷十。
¶ 见刘易 2。
¶ 狄武襄公青初以散直为延州指使，……尤为范文正、韩忠献、范正献诸公所知。文正公授以《春秋》、《汉书》曰：「为将而不知古今，匹夫之勇耳。」武襄感服，自勉励无怠，后位枢密。或告以当推狄梁公为远祖，武襄愧谢曰：「某出田家，少为兵，安敢祖唐之忠臣梁公者？」又或劝其去鬓间字，则曰：「某虽贵，不忘本也。」每至韩忠献家，必拜于庙廷之下，入拜夫人甚恭，以郎君之礼待其子弟。《邵氏闻见录》卷八。《清波杂志》卷五。《宋名臣言行录》前集卷八。《古事比》卷四十。
¶ 狄青与文彦博同乡人。青在定州，彦博令门客往游索，青遗之薄。客归，彦博以书责青，再遣客往谒，青于是厚遗之。明年，青建节知延州，彦博又令客诣青，曰：「延州之行，我有力焉。合奏异姓一人，当以客为请。」青遂奏客为试校书郎。《碧云騢》。
¶ 都下鄙俗目军人为赤老，莫原其意。……狄青自延安入枢府，西府迓者，累日不至。问一路人，不知乃狄子也，既云未至，因谩骂曰：「迎一赤老，累日不来。」士人因呼为赤枢。伯庸常戏其湼文云：「愈更鲜明。」狄答云：「莫爱否？奉赠一行。」王大惭恧。《江隣几杂志》。《孔氏谈苑》卷二。《国老谈苑》卷二。
¶ 王文安公尧臣登第之日，狄武襄公始隶军籍。王公唱名自内出，传呼甚宠，观者如堵。狄公与侪类数人止于道傍，或叹曰：「彼为状元而吾等始为卒，穷达之不同如此。」狄曰：「不然，顾才能如何尔。」闻者笑之。后狄公为枢密使，王公为副，适同时焉。《却扫编》卷下。《东轩笔录》卷十。《宋朝事实类编》卷九。
¶ 世多言狄之隶籍，与参政王尧臣作状元之年同，后亦为两府。仁宗以其然，命王谕狄去其黥文。狄谓王曰：「青若无此两行字，何由致身于此？断不敢去，要使天下健儿知国家有此名位待之也。」议者韪其言。《能改斋漫录》卷十二。</description></item><item><title>宋人轶事汇编卷十四</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-14/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-14/</guid><description>宋人轶事汇编卷十四 欧阳修 ¶ 欧阳文忠公父名观，文多避之，如「《碧落碑》在绛州龙兴宫」之类。《挥麈录》卷三。
¶ 龙衮著《江南野录》云，欧阳观义行颇，先出其妇，有子登科，诣之，待之庶人。观乃文忠父，文忠自识其父墓，初无出妇之玷。衮与文忠为乡曲，岂非平时有宿憾与？夫祈望不至云尔。不可不为之辩。出王明清《挥麈后录》按欧阳公《泷冈阡表》，以熙宁二年立，而云既葬之六十年，逆数之，葬时公才四岁耳。《表》中虽不见出妇事，然以《志》考之，观年五十九卒官，而郑夫人年方二十九，必非元配。盖观已出妇，其子固难言之。欧阳公撰《族谱》云观二子，昞当是其前妇之子，所谓卒赖以葬者也。文忠后任昞之子嗣立，为庐陵尉，见《焚黄祭文》中。又文忠《贬滁州谢上表》云：「同母之亲，惟有一妹。」足见昞为前母之子无疑。仲言虽欲为欧阳公讳之，其意甚美，然非事实。《旧闻证误》卷二。
¶ 永叔梦为鹳鸽飞在树上，意甚快悦，闻榆荚香特异。永叔尝自言上有一兄，未晬而卒，母哭之恸，梦神人别以一子授之，白毫满身。母既娠，白毫无数，永叔生，毛渐退落。《孔氏谈苑》卷三。《邵氏闻见后录》卷三十。
¶ 欧公父为绵州司户参军，公生于司户之官舍。后人于官舍盖六一堂，蜀中文士多赋诗。《曲洧旧闻》卷三。
¶ 欧阳修少孤，其叔父教之学，既贵，乞以一官回赠，以报其德。诏从之，乃自员外郎赠郎中。后世以为美谈。《燕翼诒谋录》卷四。
¶ 公少时，从里闾借书读，或抄之，抄之未毕，而已成诵矣。《宋名臣言行录》后集卷二引《行状》。
¶ 欧阳文忠公尝语：「少时有僧相我：『耳白于面，名满天下；唇不著齿，无事得谤。』其言颇验。」耳白于面，则众所共见，唇不著齿，余亦不敢问公，不知其何如也。《东坡志林》卷三。《后山谈丛》卷二。
¶ 欧阳文忠公应举时，常游京师浴室院，有一僧熟视公，公因问之曰：「吾师能相人乎？」僧曰：「然。足下贵人也。然有二事：耳白于面，当名满天下；唇不掩齿，一生常遭人谤骂。」其后公以文章名世，而屡为言者中以阴事。《明道杂志》。
¶ 欧阳文忠公年十七，随州取解，以落官韵而不收。天圣已后，文章多尚四六，是时随州试《左氏失之诬论》，文忠论之，条列左氏之诬甚悉，其句有「石言于宋，宋降于莘。外蛇鬭而内蛇伤，新鬼大而故鬼小」。虽被黜落，而奇警之句，大传于时。《东轩笔录》卷十二。
¶ 晏元献以前两府作御史中丞，知贡举，出《司空掌舆地之图赋》。既而举人上请者，皆不契元献之意。最后，一目眊瘦弱少年独至帘前，上请云：「据赋题，出《周礼·司空》，郑康成注云：『如今之司空，掌舆地图也。若周司空，不止掌舆地之图而已。』若如郑说，『今司空掌舆地之图也』，汉司空也。不知做周司空与汉司空也？」元献微应曰：「今一场中，惟贤一人识题，正谓汉司空也。」盖意欲举人自理会得寓意于此。少年举人，乃欧阳公也，是榜为省元。《默记》卷中。《茶香室丛钞》卷七。
¶ 王君辰牓，是时，欧公为省元。有李郎中，忘其名，是年，赴试南宫。将迫省试，忽患疫，气昏愦。同试相迫，勉扶疾以入。既而疾作，凭案上困睡，殆不知人。已过午，忽有人腋下触之。李惊觉，乃邻座也。问所以不下笔之由，李具言其病。其人曰：「科场难得，已至此，切勉强。」再三言之。李试下笔，颇能运思。邻座者乃见李能属文，甚喜，因尽说赋中所当用事，及将己卷子拽过铺在李案子上，云：「某乃国学解元欧阳修，请公拆拽回互尽用之，不妨。」李见开怀若此，顿觉成篇，至于诗亦然。是日程试，半是欧卷，半是欧诗。李大感激，遂觉病去。论策二场亦复如此。牓出，欧公作魁，李亦上列，遂俱中第云。后李于家庙之旁画欧公像，事之等父母，以获禄位者皆公力也。李尝与先祖同官，引先祖至影堂观之。先祖、先公每言此，以为世之场屋虚诞，以相忌嫉者之戒云。《默记》卷中。《茶香室丛钞》卷七。
¶ 见王拱辰 1。
¶ 见钱惟演 8。
¶ 见钱惟演 9。
¶ 见钱惟演 10。
¶ 见钱惟演 11。</description></item><item><title>宋人轶事汇编卷十五</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-15/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-15/</guid><description>宋人轶事汇编卷十五 孙　复 ¶ 范文正公在睢阳掌学，有孙秀才者索游上谒，文正赠钱一千。明年，孙生复道睢阳谒文正，又赠一千，因问：「何为汲汲于道路？」孙秀才戚然动色曰：「老母无以养，若日得百钱，则甘旨足矣。」文正曰：「吾观子辞气，非乞客也，二年仆仆，所得几何，而废学多矣。吾今补子为学职，月可得三千以供养，子能安于为学乎？」孙生再拜大喜。于是授以《春秋》，而孙生笃学不舍画夜，行复修谨，文正甚爱之。明年，文正去睢阳，孙亦辞归。后十年，闻泰山下有孙明复先生以《春秋》教授学者，道德高迈，朝廷召至太学，乃昔日索游孙秀才也。《东轩笔录》卷十四。《宋名臣言行录》前集卷十。《仕学规范》卷二。《群书类编故事》卷十七。《读书镜》卷四。
¶ 孙明复先生退居太山之阳，枯槁憔悴，鬓发皓白，著《春秋尊王发微》十五篇，为《春秋》学者，未有过之者也。故相李文定公守兖，就见之，叹曰：「先生年五十，一室独居，谁事左右？不幸风雨饮食生疾奈何！吾弟之女甚贤，可以奉先生箕箒。」先生固辞，文定公曰：「吾女不妻先生，不过为一官人妻，先生德高天下，幸婿李氏，荣贵莫大于此。」先生曰：「宰相女不以妻公侯贵戚，而固以嫁山谷衰老、藜藿不充之人，相国之贤，古无有也，予不可不成相国之贤。」遂妻之。其女亦甘淡薄，事先生以尽妇道，当时士大夫莫不贤之。《渑水燕谈录》卷二。《宋朝事实类苑》卷四十二。《宋名臣言行录》前集卷十。《群书类编故事》卷八。
¶ 石徂徕师事孙明复，行则从升降，拜则执杖履以侍。孔给事道辅为人刚直严重，不妄与人交，闻先生之风，就见之，介侍左右。鲁人素高此二人，由是始识师弟子之礼。《言行龟鉴》卷三。《演繁露》续集卷六。
¶ 见石介 2。
¶ 张尧封从孙明复先生学于南京，其女子常执事左右。尧封死，入禁中为贵妃，宠遇第一。数遣使致礼于明复，明复闭门拒之终身。《邵氏闻见后录》卷二十。《闻见近录》。《仕学规范》卷十二。
胡　瑗 ¶ 安定胡先生侍讲布衣时，与孙明复、石守道同读书泰山，攻苦食淡，终夜不寝，一坐十年不归。得家问，见上有「平安」二字，即投之涧中，不复展读。《仕学规范》卷一引《胡安定言行录》。《宋名臣言行录》前集卷十。《自警编》卷一。《言行龟鉴》卷一。
¶ 胡先生翼之尝谓滕公曰：「学者只守一乡，则滞于一曲，则隘吝卑陋。必游四方，尽见人情物态，南北风俗，山川气象，以广其闻见，则为有益于学者矣。」一日，尝自吴兴率门弟子数人游关中。至潼关，路峻隘，舍车而步。既上至关门，与滕公诸人坐门塾少憩。回顾黄河抱潼关，委蛇汹涌，而太华、中条环拥其前，一览数万里，形势雄张。慨然谓滕公曰：「此可以言山川矣，学者其可不见之哉！」《默记》卷下。
¶ 刘执中彝，福州人。安定在湖学时，从学者数百人，彝为高第。熙宁二年，彝召对，上问从学何人，曰：「臣少从学于安定先生胡瑗。先生始自苏湖，终于太学，出其门者，无虑数千人。」上曰：「门人今在朝为谁？」彝曰：「若钱藻之渊笃、孙觉之纯明、范纯仁之直温、钱公辅之简谅，皆陛下之所知也。其在外，明体适用，教于民者，殆数十辈。其余政事文学，粗出于人者，不可胜数。」《言行龟鉴》卷一。《宋名臣言行录》前集卷十。《自警编》卷四。
¶ 胡安定先生自庆历中教学于苏、湖间，二十余年，束修弟子前后以数千计……其初，人未甚信服，乃使其徒之已仕及早有世誉者，盛之侨、顾子敦临、吴元长政辈，分治职事，又孙莘老觉说《孟子》，中都士人稍稍从之。一日升堂讲《易》，音韵高朗，意指明白，众方大服。《吕氏杂记》卷上。
¶ 楚州徐积，有孝行，东坡诸公特敬礼之。初，积学于胡瑗。瑗门人甚众，一日独召积，食于中堂，二女子侍立。积问瑗：「门人或问见侍女否，将何以对？」瑗曰：「莫安排。」积闻此一语，忽大省悟，其学顿进云。《邵氏闻见后录》卷四。《清波杂志》卷九。《宋名臣言行录》后集卷十四。《言行龟鉴》卷一。
¶ 庆历中，胡瑗以白衣召对，侍迩英讲《易》，读「《干》元亨利贞」，不避上御名，上与左右皆失色，瑗曰：「临文不讳。」后瑗因言《孟子》「民无恒产」，读为「常」。上微笑曰：「又却避此一字。」盖自唐穆宗已改「常」字，积久而读熟。……上尝诏其修国史，瑗乃避其祖讳，不拜。《道山清话》。《宋名臣言行录》前集卷十。《齐东野语》卷四。
¶ 侍讲当召对，例须先就合门习仪，侍讲曰：「吾平生所读书即事君之礼也，何以习为合门？」奏上，令就舟次习之。侍讲固辞，上亦不之强人，皆谓「山野之人必失仪」。及登对，乃大称旨，上谓左右曰：「胡瑗进退周旋、举合古礼。」《宋名臣言行录》前集卷十。
¶ 胡翼之为国子先生日，番禺有大商曰某氏者，遣其子来就学。其子儇荡，其所赍千金，仍病，甚瘠，客于逆旅，若将救死焉。偶其父至京师，闵而不责。其子谒胡先生，告其故，曰：「是宜先警其心，而后之道者也。」乃取一秩书，曰：「汝读是，可以先知养生之术。知养生，然后可以进学矣。」其子视其书，乃《黄帝素问》也。读未竟，惴惴然惧伐性命之过，甚悔痛自责，冀可自新。胡知其已悟，召而诲之曰：「知爱身，则可以修身。自今以始，其洗心向道，取古圣贤之书，次第而读之。既通其义，然后为文，则汝可以成名。圣人不贵无过，而贵改过，无怀昔悔，第勉事业。」其人亦颖锐善学，学之三年，登上第而归。《师友谈记》。《宋名臣言行录》前集卷十。《言行龟鉴》卷一。
¶ 滕公尝语人：胡先生有人伦鉴。在太学时，如窦卞、汪辅之一时学者数百人相随，每于众中尝称誉安焘厚卿曰：「安秀才骨相，他日必贵。」如此数十次。众有不服者，请其由。先生曰：「此亦易见尔。安君，金玉色也，金玉必须富贵者所用，置之粪壤可乎？人有瓦砾色者至多，若瓦砾者何所用耶？亦不待相书而后知也。」众人乃服。其后，安公三作执政。初预政，父母俱存，官至观文殿学士以终。《默记》卷下。
¶ 胡翼之凶讣至京，钱公辅学士与太学生徒百余人，诣兴国戒坛院举哀，又自陈师丧，给二日假。《何氏语林》卷二十四。
¶ 见富弼 29。</description></item><item><title>宋人轶事汇编卷十六</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-16/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-16/</guid><description>宋人轶事汇编卷十六 王安石 ¶ 王荆公父名益，故其所著《字说》无「益」字。《老学庵笔记》卷六。《涌幢小品》卷十八。
¶ 傅献简云：王荆公之生也，有貛入其室，俄失所在，故小字貛郎。《邵氏闻见后录》卷三十。《岩下放言》卷中。《宋稗类钞》卷五。《宋诗纪事》卷十五。《词林纪事》卷四。
¶ 昔与小王先生者言：「王舒公介甫何至于无后？」小王先生曰：「介甫，上天之野狐也。又安得有后？」吾默然不平，归白诸鲁公。鲁公曰：「有是哉！」吾益骇。鲁公始迺为吾言，曰：「顷有李士宁者，异人也。一旦因上七日入醴泉观，独倚殿所之楯柱，视卿大夫络绎登阶拜北神者。适睹一衣冠，亟问之曰：『汝非貛儿乎？』衣冠者为之拜，迺介甫也。士宁谓介甫：『汝从此去，逾二纪为宰相矣。其勉旃。』盖士宁出入介甫家，识介甫之初诞生，故竟呼小字曰『貛儿』也。」《铁围山丛谈》卷四。
¶ 王荆公之生也，有貛出于市。一道人首常戴花，时人目为戴花道人，来访其父，曰：「此文字之祥，是儿当之，他日以文名天下。」因述其出处甚详，俟至执政，自当见之。荆公父书于册，自后休证不少差，荆公甚神之。洎拜两地，戒阍者，有戴花道人来，不问早暮即通。一日，道人果来，荆公见之，述父所记、渴见之意。道人曰：「自此益得君，谨无复讐。」荆公扣之，曰：「公前身，李王也，戒之。」遂辞去。《云麓漫钞》卷四。《茶香室四钞》卷四。
¶ 王荆公初字介卿，见曾子固《怀友》诗。《摊饭续谈》。《茶香室丛钞》卷二。
¶ 长安西去蜀道有梓橦神祠者，素号异甚。士大夫过之，得风雨送，必至宰相；进士过之，得风雨则必殿魁。自古传无一失者。有王提刑者过焉，适大风雨，王心因自负，然独不验。时介甫丞相年八九岁矣，侍其父行，后乃知风雨送介甫也。《铁围山丛谈》卷四。
¶ 王荆公少年，不可一世士，独怀刺候濂溪，三及门而三辞焉。荆公恚曰：「吾独不可自求之六经乎！」乃不复见。《鹤林玉露》甲编卷五。
¶ 荆公在钟山读书，有一长老曰：「先辈必做宰相，但不可念旧恶，改坏祖宗格法。」荆公云：「一第未就，奚暇问作宰相，并坏祖宗格法？僧戏言也。」老僧云：「曾坐禅入定，见秦王入寺来，知先辈秦王后身也。」《贵耳集》卷中。《茶香室三钞》卷八。
¶ 王介甫乃进贤饶氏之甥，锐志读书，舅党以介甫肤理如蛇皮，目之曰：「行货亦欲求售耶？」介甫寻举进士，以诗寄之曰：「世人莫笑老蛇皮，已化龙鳞衣锦归。传语进贤饶八舅，如今行货正当时。」《坚瓠丙集》卷三。
¶ 庆历二年，御试进士，时晏元献为枢密使。杨察，晏婿也，时自知制诰避亲，勾当三班院。察之弟寘时就试毕，负魁天下望。未放牓间，将先宣示两府，上十人卷子。寘因以赋求察问晏公己之高下焉。晏公明日入对，见寘之赋已考定第四人，出以语察。察密以报寘。而寘试罢与酒徒饮酒肆，闻之，以手击案叹曰：「不知那个卫子夺吾状元矣！」不久唱名，再三考定第一人卷子进御。赋中有「孺子其朋」之言，不怿曰：「此语忌，不可魁天下。」即王荆公卷子。第二卷子即王珪，以故事，有官人不为状元。令取第三人，即殿中丞韩绛。遂取第四人卷子进呈，上欣然曰：「若杨寘可矣。」复以第一人为第四人。寘方以鄙语骂时，不知自为第一人也。然荆公平生未尝略语曾考中状元，其气量高大，视科第为何等事而增重耶！《默记》卷下。
¶ 见晏殊 25。
¶ 见韩琦 32。
¶ 韩魏公自枢密副使以资政殿学士知扬州，王荆公初及第为佥判，每读书至达旦，略假寐，日已高，急上府，多不及盥漱。魏公见荆公少年，疑夜饮放逸。一日，从容谓荆公曰：「君少年，无废书，不可自弃。」荆公不答，退而言曰：「韩公非知我者。」魏公后知荆公之贤，欲收之门下，荆公终不屈，如召试馆职不就之类是也。故荆公《熙宁日录》中短魏公为多，每曰：「韩公但形相好尔。」作《画虎图诗》诋之。至荆公作相，行新法，魏公言其不便。神宗感悟，欲罢其法。荆公怒甚，取魏公章送条例司疏駮，颁天下。又诬吕申公，有言藩镇大臣将兴晋阳之师，除君侧之恶，自草申公谪词，昭著其事，因以摇魏公。赖神宗之明，眷礼魏公，终始不替。魏公薨，帝震悼，亲制墓碑，恩意甚厚。荆公有挽诗云：「幕府少年今白发，伤心无路送灵輀。」犹不忘魏公少年之语也。《邵氏闻见录》卷九。《宋名臣言行录》后集卷一。《小草斋诗话》卷四。
¶ 韩魏公知扬州，介甫以新进士签书判官事，韩公虽重其文学，而不以吏事许之。介甫数引古义争公事，其言迂阔，韩公多不从。介甫秩满去。会有上韩公书者，多用古字，韩公笑而谓僚属曰：「惜乎王廷评不在此，其人颇识难字。」介甫闻之，以韩公为轻己，由是怨之。及介甫知制诰，言事复多为韩公所沮。会遭母丧，服除，时韩公犹当国，介甫遂留金陵，不朝参。曾鲁公知介甫怨忌韩公，乃力荐介甫于上，强起之，其意欲以排韩公耳。《涑水记闻》卷十六。《宋名臣言行录》后集卷六。
¶ 韩魏公庆历中以资政殿学士知扬州，时王荆公初及第，为校书郎、签书判官厅事，议论多与魏公不合。洎嘉祐末，魏公为相，荆公知制诰，因论萧注降官词头，遂上疏争舍人院职分，其言颇侵执政，又为纠察刑狱，驳开封府断争鹌鹑公事，而魏公以开封为直，自是往还文字甚多。及荆公秉政，又与常平议不合。然而荆公每评近代宰相，即曰：「韩公德量才智，心期高远，诸公皆莫及也。」及魏公薨，荆公为挽词曰：「心期自与众人殊，骨相知非浅丈夫。」又曰：「幕府少年今白发，伤心无路送灵輀。」《东轩笔录》卷六。
¶ 王介甫令吾浙之鄞。鄞滨海，其民冬夏乘筏采捕为生。有田率在山麓，取灌泉水，涝则泄以达海，旱则潴以养田，故民得指田为质，以贷豪右之金。豪右得乘急，重息之。介甫特出官钱轻息以贷，至秋则田亩之入，安然足偿，所谓青苗法也。……鄞人至今德之，立祠陀山下，神亦至灵。《六研斋笔记》卷一。
¶ 见欧阳修 74。</description></item><item><title>宋人轶事汇编卷十七</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-17/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-17/</guid><description>宋人轶事汇编卷十七 吕惠卿 ¶ 吕惠卿未达时，欧阳公以学者罕能及，告之于朋友，以端雅之士荐之于朝廷，且云：「后有不如，甘与同罪。」《水东日记》卷七。
¶ 见王存 1。
¶ 吴僧文捷，戒律精至。孙莘老知湖州日，问：「吕吉甫如何？」时吉甫在润州持服。捷曰：「只三年，便在官家左右，更有一人白晳而肥，一人美髯而长。」后三年，吉甫果参大政，同列韩子华、冯当世，皆如捷所言。《孙公谈圃》卷中。
¶ 见曾布 6。
¶ 见司马光 29。
¶ 见王安国 7、 8。
¶ 见王安石 81。
¶ 见王安石 82。
¶ 见王安石 83。
¶ 见王安石 88。
¶ 吕惠卿附王介甫甚固。司马公言：「利合必离。」后果发介甫手简云「无使上知」。苏子瞻改铸颜渊之语曰：「吾闻觌君子者，问雕人不问雕木。」曰：「人可雕欤？」曰：「吕惠卿雕王安石。」《步里客谈》卷上。
¶ 熙宁八年，吕惠卿为参知政事，权倾天下。时元参政绛为翰林学士、判群牧，常问三命僧化成曰：「吕参政早晚为相？」化成曰：「吕给事为参政，譬如草屋上置鸱吻耳。」元曰：「然则其不安乎？」成曰：「其黜免可立而待也。」是时春方半，元曰：「事应在何时？」成又消息曰：「在今年五月十七日。」元怃然不测，亦潜记之。既而吕权日盛，台谏禁口，无敢指议之者。会五月十七日，元退朝，因语府界提举蔡确曰：「化成言吕参政祸在今日，真漫浪之语也。」二公相视而笑，遂同还群牧，促召成而诮之。成曰：「言必无失，姑且俟之。」二公愈笑其术之非，既而化成告去，蔡亦上马。是时，曾待制孝宽同判群牧，薄晚来过厅，方即坐，元因访今日有何事。曾曰：「但闻御史蔡承禧入劄子，不知言何等事也。」语未已，内探报，今日蔡察院言吕参政兄弟。元闻之，大骇，乃以化成之言告曾公，既而吕罢政事，实始此日也。《东轩笔录》卷七。《宋稗类钞》卷七。
¶ 王荆公退居钟山，切切以吕吉甫为恨。吕除母丧，时公弟和甫执政。吕意切惮之，乃过金陵以启与公和，其启曰：「合乃相从，岂有殊于天属；析虽或使，殆不自于人为。然以情论形，则已析者，难以复合；以道致命，则自天者，讵知其不人。如惠卿者，叨蒙一臂之援，谬意同心之列，忘怀履坦，失戒同巇。弯弓之泣非疎，辗足之辞亦已。而溢言皆达，茀气竝生。既莫知其所终，前不疑于有敌。而门墙责善，虽移两解之书；殿陛对扬，亲奉再和之诏。固其愿也，方且图之。重罹苫块之忧，遂稽竿牍之献。然以言乎昔，则一朝之过，不足害平生之欢；以言乎今，则八年之间，亦已随教化之改。内省凉薄，尚无细故之嫌；仰揆高明，夫何旧恶之念！恭惟观文特进相公，知德之奥，达命之情。亲疎冥于所同，憎爱融于不有。冰炭之息，豁然傥示于至慈；桑榆之收，继此请图于改事。侧躬以俟，惟命之从。」公巽言谢之，其书曰：「与公同心，以至异意，岂有他哉！同朝纷纷，公独助我，则我何憾于公？人或言公，吾无预焉，则公何尤于我？趋时便事，吾不知其说焉；考实论情，公宜昭其如此。开谕重悉，览之怅然！昔之在我者，诚无细故之可疑；则今之在公者，尚何旧恶之足念？然公以壮烈，方进为于圣世；而安石蕞尔衰疾，将待尽于山林。趋舍异路，则相煦以湿，不如相忘之为愈也。趋召在朝夕，唯良食为时自爱。」……公得此启，再三披阅，读至「殿陛对扬，亲奉再和之诏」，顾客曰：「彼不著诏旨，亦何自复相闻，不尔，此亦不必还答。」又云：「终是会做文字。」盖不以所甚恶而掩其所长，荆公醇德如此。《清波别志》卷中。《东轩笔录》卷十四。《宋稗类钞》卷六。
¶ 泰州徐二公者异人也，无家无子孙亲属，亦不知其何许人，日持一箒，以扫神祠佛殿，未尝与人言，有问则不对而走，忽发一言，则应祸福。吕参政惠卿既除丧，将赴阙，便道访二公，拜而问之，二公惊走，吕追之，忽回顾曰：「善守。」吕再拜而去，意谓俾其善守富贵也。及还朝，除知建州，徐禧、沈括新败，恳辞不行，又乞与两府同上殿，神宗怒，落资政殿学士、知单州，即单守之应也。《东轩笔录》卷十三。
¶ 吕太尉惠卿赴延安帅，道出西都。时程正叔居里中，谓门人曰：「吾闻吕吉甫之为人久矣，而未识其面。明旦西去，必经吾门，我且一觇之。」迨旦，了无所闻，询之行道之人，则曰过已久矣，而道旁多不闻者。正叔叹曰：「夫以从者数百人，马数十，行道中，而能使悄然无声，驭众如此，可谓整肃矣。其立朝虽多可议，其才亦何可掩也。」《郤扫编》卷中。《识小录》卷一。《何氏语林》卷十七。《昨非庵日纂》卷十五。《宋稗类钞》卷六。</description></item><item><title>宋人轶事汇编卷十八</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-18/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-18/</guid><description>宋人轶事汇编卷十八 常　秩 ¶ 常待制秩，居汝阴，与王深父皆有盛名于嘉祐、治平之间，屡召不至，虽欧阳文忠公亦重推礼之，其诗所谓「笑杀颍川常处士，十年骑马听朝鸡」者是也。熙宁初，荆公当国，力致之，遂起判国子监太常礼院，声誉稍减于前。尝一日大雪趋朝，与百官待门于仗舍，时秩已衰，寒甚不可忍，喟然若有所恨者，乃举文忠诗以自戏曰：「冻杀颍川常处士，也来骑马听朝鸡。」《石林诗话》卷中。《尧山堂外纪》卷五十。《宋诗纪事》卷二十三。
¶ 颍上常夷甫处士，以行义为士大夫所推。近臣屡荐之，朝廷命之官，不起。欧阳公晚年治第于颍，久参政柄，将乞身以去，顾未得谢，而思颍之心日切，尝自为诗云：「笑杀汝阴常处士，十年骑马听朝鸡。」后，公既还政，而处士被召赴阙，为天章阁待制，日奉朝请。有轻薄子改公诗以戏之，曰：「却笑汝阴欧少保，新来处士听朝鸡。」《渑水燕谈录》卷十。《宋朝事实类苑》卷六十三。《东轩笔录》卷十一。
¶ 少保欧阳公永叔在政府，将求引去，先一诗寄颍阴隐士常秩，其略曰：「笑杀汝阴常处士，十年骑马听朝鸡。」及公致仕还颍，有诗赠秩曰：「赖有东邻常处士，披蓑戴笠伴春锄。」既而王丞相介甫秉政，遂以右正言、直史馆召秩，而秩遂起。先是欧公既致政，凡有宾客上谒，率以道服华阳巾便坐延见。至是秩授官来谢，公乃披衣束带，正寝见之。明年，秩拜侍讲，判国子监，寻有无名子改前诗，作秩寄欧公诗曰：「笑杀汝阴欧少保，新来处士听朝鸡。」又曰：「昔日颍阴常处士，却来马上听朝鸡。」《墨客挥犀》卷七。《倦游杂录》。《邵氏闻见后录》卷二十二。《坚瓠壬集》卷二。
¶ 常秩旧好治《春秋》，凡著书讲解，仅数十卷，自谓圣人之意，皆在是矣。及诏起，而王丞相介甫不好《春秋》，遂尽讳所学。熙宁六年，两河荒歉，有旨令所在散青苗本钱，权行倚阁。王平甫戏秩曰：「公之《春秋》，亦权倚阁乎？」秩色颇赭。《倦游杂录》。《宋朝事实类苑》卷六十五。《墨客挥犀》卷七。《卲氏闻见后录》卷二十二。《尧山堂外纪》卷五十。《香祖笔记》卷十。
¶ 常秩以处士起为左正言，直集贤院，判国子监。不逾年，待制宝文阁，兼判太常寺。中间谒告归汝阴时，主上特降诏起之，降诏自秩始也。会放进士徐铎榜，秩密以太学生之薄于行者，籍名于方册，贮怀袖间，每唱名有之，则揭册指名进呈，乞赐黜落，如是者三四。上方披阅试卷，或与执政语，往往不省秩言，秩大以为阻，遂谒告不朝。一日，翰林学士杨绘方坐禁中，俄有报太常寺吏人到院者，绘昔常判寺，立命至前，乃故吏也。询其来之故，即云：「常待制以谒告月余，未有诏起，令探刺消息。」杨曰：「此禁中，汝得妄入乎？我若置汝于法，则连及待制，汝速出，无取祸也。」先是，秩未谒告时，差护向经葬事，至是经葬有日。上亲奠祭，护葬官例合迎驾，秩不候朝参而出，迎驾于经门。上祭奠毕，登辇而去，亦不顾秩，秩愈不得意。或告以不朝参而出就职，又尝私觇禁中，台官欲有言者，秩大恐，遂以病还汝阴，既而卒。或云：方卒时，狂乱若心疾，将自杀者，然未得其详。《东轩笔录》卷四。《宋朝事实类苑》卷七十。
邓　绾 ¶ 见王安石 96。 李　定 ¶ 潘子贱《题蔡奴传神》云：「嘉祐中，风尘中人亦如此。呜呼盛哉！」然蔡实元丰间人也。仇氏初在民间，生子为浮屠，曰了元，所谓佛印禅师也。已而为广陵人国子博士李问妾，生定，出嫁郜氏，生蔡奴。故京师人谓蔡奴为郜六。《老学庵笔记》卷一。《宋诗纪事》卷二十二。
¶ 见刘几 3。
¶ 王安石荐李定，陈襄弹之未得，擢太子中允。宋次道封还词头，翌日辞职。又下，次直李大临、苏子容相继封还。更奏复下，至于七八。子容、大临俱落职，名誉赫然。此乃祖宗德泽，百余年养成风俗。公论之不屈如是，与齐太史书崔杼弑君，杀三人而执笔如初何异。其后摄官修起居注章衡行之。贤不肖于此可见。《元城语录》。
¶ 司农少卿朱寿昌，方在褓，而所生母被出。及长，仕于四方，孜孜寻访不逮。治平中，官至正郎矣。或传其母嫁于关中民为妻，寿昌即弃官入关中，得母于陕州。士大夫嘉其孝节，多以歌诗美之。苏子瞻为作诗序，且讥激世人之不养母者。李定见其序，大惋恨，会定为中丞，劾轼尝作诗谤讪朝廷。事下御史府鞠劾，将致不测，赖上保持之，止黜轼黄州团练副使。《东轩笔录》卷十。《宋诗纪事》卷二十二。
¶ 朱寿昌者，少不知母所在，弃官走天下求之，刺血书佛经，志甚苦。熙宁初见于同州，迎以归，朝士多以诗美之。苏内翰子瞻诗云：「感君离合我醉辛，此事今无古或闻。」王荆公荐李定为台官，定尝不持母服，台谏、给、舍俱论其不孝，不可用。内翰因寿昌作诗贬定，故曰「此事今无古或闻」也。后定为御史中丞，言内翰多作诗讪上。内翰自知湖州赴诏狱。《邵氏闻见录》卷十三。
¶ 李承之奉世知南京，尝谓余曰：「昨在侍从班时，李定资深鞫苏子瞻狱，虽同列不敢辄启问，一日资深于崇政殿门，忽谓诸人曰：『苏轼诚奇才也！』众莫敢对。已而曰：『虽二三十年所作文字、诗句，引证经传，随问即答，无一字差舛，诚天下之奇才也。』叹息不已。」《甲申杂记》。《邵氏闻见后录》卷二十一。
¶ 杜太监植少子灼，为李定所捃。定曰：「莫要剥了绿衫。」灼从容对曰：「绿衫未剥，恐先剥了紫衫。」定大怒，枷送司理院。求其赃罪不得，以它事坐之，冲替而已。定未几果以不持所生母仇氏服，贬官而死。《孙公谈圃》卷上。
舒　亶 ¶ 舒亶，字信道，慈溪人，生而魁梧，博闻强记，为文不立稿。……授台州临海县尉。县负山濒海，其民慓悍，盗夺成俗。有使酒逐其叔之妻者，至亶前，命执之，不服，即断其首，以令投檄而去，留诗云：「一锋不断奸凶首，千古焉知将相材。」丞相王安石闻而异之，欲召用，会丁父忧，服阕乃除。《宝庆四明志》卷八。《名贤氏族言行类稿》卷八。《尧山堂外纪》卷五十一。</description></item><item><title>宋人轶事汇编卷十九</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-19/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-19/</guid><description>宋人轶事汇编卷十九 邵　雍 ¶ 伯温曾祖母张夫人御祖母李夫人严甚，李夫人不能堪。一夕，欲自尽，梦神人令以玉筯食羹一杯，告曰：「无自尽，当生佳儿。」夫人信之。后夫人病瘦，医者既投药，又梦寝堂门之左右木瓜二株，左者俱已结，右者已枯，因为大父言。大父遽取药令覆之。及期，生康节公，同堕一死胎，女也。《邵氏闻见录》卷十八。
¶ 伊川丈人与李夫人因山行，于云雾间见大黑猿有感，夫人遂孕。临蓐时，慈乌满庭，人以为瑞，是生康节公。公初生，发被面，有齿，能呼母。七岁戏于庭，从蚁穴中豁然别见天日，云气往来。久之以告夫人，夫人至无所见，禁勿言。既长，游学，夜行晋州山路，马突因坠深涧中。从者攀缘下寻公，无所伤，唯坏一帽。《邵氏闻见录》卷十八。《七修类稿》卷四十八。《茶香室三钞》卷八。
¶ 康节先公少日游学，先祖母李夫人思之恍惚，至倒诵佛书。康节亟归，不复出。夫人捐馆，康节持丧毁甚，躬自爨以养。祖父置家苏门山下，康节独筑室于百源之上。时李成之子挺之，东方大儒也，权共城县令，一见康节心相契，授以《大学》。康节益自克励，三年不设榻，昼夜危坐以思。写《周易》一部，贴屋壁间，日诵数十遍。闻汾州任先生者有《易》学，又往质之。挺之去为河阳司户曹，康节亦从之，寓州学，贫甚，以饮食易油贮灯读书。一日有将校自京师出代者，见康节曰：「谁苦学如秀才者！」以纸百幅、笔十枝为献。康节辞而后受。每举此语先夫人曰：「吾少日艰难如此，当为子孙言之。」康节又尝谓伯温曰：「吾早岁徒步游学，至有所立，艰哉。」《邵氏闻见录》卷十八。
¶ 康节邵先生之学受于李挺之，而今世少知挺之者。晁以道说之尝为作传曰：……挺之初为卫州获嘉县主簿、权共城令。所谓康节先生邵尧夫者，时居母忧于苏门山百源之上，布裘菜食，且躬爨以养其父。挺之叩门上谒，劳苦之曰：「好学笃志果何似？」康节曰：「简策迹外，未有适也。」挺之曰：「君非迹简策者，其如物理之学何？」他日则又曰：「物理之学，学矣；不有性命之学乎？」康节谨再拜，悉受业。《宾退录》卷二。
¶ 尧夫初学于李挺之，师礼甚严，虽在一野店，饭必襕，坐必拜。《上蔡语录》卷三。
¶ 先生始学于百原，坚苦刻厉，冬不炉，夏不扇，夜不就席者数年，卫人贤之。《名臣碑传琬琰集》中卷三十四。
¶ 〔邵雍〕世谓其能穷作《易》之本原，前知来物。其始学之时，睡不施枕者至三十年。《郡斋读书志》卷一。
¶ 邵尧夫精于易数，推往测来，其验如神。其母自江邻几家得此书，出为民妾而生尧夫。尝云其学惟先丞相申公与司马温公二人可传，先丞相以敏，温公以专。数皆以四，木火土石为四行，以谓金水皆出于石也。《槁简赘笔》。
¶ 邵雍谓今五行之外，复有先天五行，其说皆有条理，而雍用之，可以逆知来事，其言屡验。……雍此学无所从授，而心自得也。或言雍父得江邻几学士家婢而生雍，婢江氏家书数编来邵氏，雍取而读之，乃得此学。《续明道杂志》。
¶ 邵康节先天学，自李挺之、穆伯长相授。《墓志》中云：「推其源流，远有端绪。其实自陈希夷来。」尝云：「天下聪明过人惟程伯淳、正叔，其次则章惇、邢恕，可传此学。」程先生问：「几年可成？」曰：「二十年。」先生曰：「某兄弟无此等闲工夫。」章、邢闻康节语，遂来。康节视之，曰：「章子厚、邢和叔心术不正，挟此将何所不为？」终不与之。故先天之学不传。尝为章子厚筮一卦，平生不差一字。《步里客谈》卷上。
¶ 邵康节居卫州之共城，后居洛阳。有商州太守赵郎中者，康节与之有旧，常往从之。时章惇子厚作令商州，赵厚遇之。一日，赵请康节与章同会，章豪俊自许，论议纵横，不知敬康节也。语次因及洛中牡丹之盛，赵守因谓章曰：「先生洛人也，知花为甚详。」康节因言：「洛人以见根拨而知花高下者，知花之上也；见枝叶而知高下者，知花之次也；见蓓蕾而知高下者，知花之下也。如长官所说，乃知花之下也。」章默然惭服。赵因谓章：「先生学问渊源，世之师表，公不惜从之学，则日有进益矣。」章因从先生游，欲传数学。先生谓章：「须十年不仕宦，乃可学。」盖不之许也。《童蒙训》卷上。《苕溪渔隐丛话》后集卷二十二。
¶ 康节先公庆历间过洛，馆于水北汤氏，爱其山水风俗之美，始有卜筑之意。至皇祐元年，自卫州共城奉大父伊川丈人迁居焉。门生怀州武陟知县侯绍曾字孝杰助其行。初寓天宫寺三学院。……洛人为买宅于履道坊西天庆观东，赵谏议借田于汝州叶县，后王不疑、周乡又买田于河南延秋村。康节复还叶县之田。嘉祐七年，王宣徽尹洛，就天宫寺西天津桥南五代节度使安审琦宅故基，以郭崇韬废宅余材为屋三十间，请康节迁居之。富韩公命其客孟约买对宅一园，皆有水竹花木之胜。熙宁初，行买官田之法。天津之居亦官地，牓三月，人不忍买。诸公曰：「使先生之宅他人居之，吾辈蒙耻矣。」司马温公而下，集钱买之。……今宅契，司马温公户名；园契，富韩公户名；庄契，王郎中户名。康节初不改也。《邵氏闻见录》卷十八。《清波杂志》卷十二。
¶ 太学博士姜愚，字子发，京师人，长康节先公一岁，从康节学，称门生。先公年四十五未娶。潞州张仲宾太博，字穆之，未第，亦从康节学。二君同白康节曰：「不孝有三，无后为大。先生年逾四十不娶，亲老无子，恐未足以为高。」康节曰：「贫不能娶，非为高也。」子发曰：「某同学生王允修颇乐善，有妹甚贤，似足以当先生。」穆之曰：「先生如婚，则某备聘，令子发与王允修言之。」康节遂娶先夫人。《邵氏闻见录》卷十八。
¶ 康节先公嘉祐中朝廷以遗逸命官，辞之不从。河南尹遣官就第送告𠡠朝章，康节服以谢，即褐衣如初。至熙宁初，再命官，三辞，又不从。再以朝章谢，且曰：「吾不复仕矣。」始为隐者之服，乌帽縚褐，见卿相不易也。司马温公依《礼记》作深衣、冠簪、幅巾、带。每出，朝服乘马，用皮匣贮深衣随其后，入独乐园则衣之。常谓康节曰：「先生可衣此乎？」康节曰：「某为今人，当服今时之衣。」温公叹其言合理。《邵氏闻见录》卷十九。《宋名臣言行录》外集卷五。《寓简》卷五。《古事比》卷五十。
¶ 洛中邵康节先生术数既高，而心术亦自过人。所居有圭窦、瓮牖。圭窦者，墙上凿门，上锐下方，如圭之状。瓮牖者，以败瓮口安于室之东西，用赤白纸糊之，象日月也。其所居谓之「安乐窝」。先生以春秋天色温凉之时乘安车，驾黄牛，出游于诸公家。诸公皆欲其来，各置「安乐窝」一所。先生将至其家，无老少妇女良贱咸迓于门，迎入窝，争前问劳，且听先生之言。凡其家妇姑、妯娌、婢妾有争竞，经时不能决者，自陈于前。先生逐一为分别之，人人皆得其懽心。于是酒殽竞进，厌饮数日。徐游一家，月余乃归。非独见其心术之妙，亦可想见洛中士风之美。《嬾真子录》卷三。《宋稗类钞》卷四。
¶ 康节先公居洛，凡交游年长者拜之，年等者与之为朋友，年少者以子弟待之，未尝少异于人，故得人之欢心。每岁春二月出，四月天渐热即止；八月出，十一月天渐寒即止。故有诗云：「时有四不出，大风、大雨、大寒、大暑。会有四不赴。公会、葬会、生会、醵会。」每出，人皆倒屣迎致，虽儿童、奴隶皆知尊奉。每到一家，子弟家人争具酒馔，问其所欲，不复呼姓，但名曰：「吾家先生至也。」虽闺门骨肉间事，有未决者，亦求教，康节先公以至诚为之开论，莫不悦服。十余家如康节先公所居安乐窝起屋，以待其来，谓之「行窝」。故康节先公没，乡人挽诗有云：「春风秋月嬉游处，冷落行窝十二家。」《邵氏闻见录》卷二十。《宋名臣言行录》外集卷五。《尧山堂外纪》卷四十七。
¶ 邵尧夫居洛四十年，安贫乐道，自云未尝皱眉，故诗云：「平生不作皱眉事，世上应无切齿人。」所居寝息处为安乐窝，自号为安乐先生。其西为瓮牖，读书燕居。旦则焚香独坐，晡时饮酒三四瓯，微醺便止，不使至醉也。尝有诗云：「斟有浅深存燮理，饮无多少系经纶。莫道山翁拙于用，也能康济自家身。」喜吟诗，作大字书，然遇兴则为之，不牵强也。大寒暑则不出，每出则乘小车，为诗以自咏曰：「花似锦时高阁望，草如茵处小车行。」温公赠以诗曰：「林间高阁望已久，花外小车犹未来。」尧夫每出，随意所之，遇主人喜客则留三五宿，又之一家，亦如之，或经月忘返。虽性高洁，而对宾客接人，无贤不肖贵贱，皆欢然相亲，自言：「若至重疾，自不能支，其有小疾，有客对话，不自觉疾之去体也。」学者从之问经义，精深浩博，应对不穷，思致幽远，妙极道数。间有相知之深者，开口论天下事，虽久存心世务者不能及也。《苕溪渔隐丛话》后集卷二十二。《诗话总龟》后集卷七。《宋名臣言行录》外集卷五。《伊洛渊源录》卷五。</description></item><item><title>宋人轶事汇编卷二十</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-20/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-20/</guid><description>宋人轶事汇编卷二十 司马光 ¶ 谏议大夫司马君池以某年作尉郫邑，越明年某月，生〔温〕公于官廨，字之曰岷，以山称也。是岁，谏议君手植松、柟各一本于庭。《成都文类》卷三十五引《司马温公祠堂记》。
¶ 予见司马文正公亲书一帖：「光年五六岁，弄青胡桃，女兄欲为脱其皮，不得。女兄去，一婢子以汤脱之。女兄复来，问脱胡桃皮者。光曰：『自脱也。』先公适见，诃之曰：『小子何得谩语。』光自是不敢谩语。」后，公以诚学授刘器之曰：「自不谩语入。」东坡书公神道之石亦曰：「论公之德，至于感人心，动天地，巍魏如此。而蔽以二言：曰诚，曰一云。」《邵氏闻见后录》卷二十一。《宋名臣言行录》后集卷七。
¶ 司马温公童稚时，与群儿戏于庭。庭有大瓮，一儿登之，偶堕瓮水中，群儿皆弃去，公则以石击瓮，水因穴而迸，儿得不死。盖其活人手段已见于龆龀中，至今京洛间多为《小儿击瓮图》。《冷斋夜话》卷三。《北窗炙輠录》卷下。《宋名臣言行录》后集卷七。《厚德录》卷二。《自警编》卷八。《言行龟鉴》卷二。
¶ 司马温公光，自成童凛然如成人，七岁闻讲《左氏春秋》，大爱之。退为家人讲，即了其大义，自是手不释卷，至不知饥渴、寒暑。年十五，书无所不通。《仕学规范》卷一引《皇朝名臣四科事实》。《宋名臣言行录》后集卷七。《名贤氏族言行类稿》卷五十四。《言行龟鉴》卷一。
¶ 〔川北〕路运使司马池，丞相光父也。天圣九年游台星岩，君实侍题于崖上，末云：「司马光捧砚。」《舆地碑记目》卷四。
¶ 山谷言：顷与范内翰纯甫同局，纯甫多能言温公事。方公初官时，年尚少，家人每每见其卧斋中，忽蹶起，着公服，执手版，危坐久，率以为常，竟莫识其意。纯甫尝从容问之，答曰：「吾时忽念天下安危事。」《宋名臣言行录》后集卷七引《冷斋夜话》。《北窗炙輠录》卷上。《东山谈苑》卷五。
¶ 司马温公为定武从事，同幕私幸营妓，而公讳之。尝会僧庐，公往迫之，使妓逾墙而去，度不可隐，乃具道。公戏之曰：「年去年来来去忙，暂偷闲卧老僧床。惊回一觉游仙梦，又逐流莺过短墙。」《后山诗话》。《尧山堂外纪》卷四十七。《坚瓠丙集》卷一。
¶ 见夏竦 37。
¶ 司马温公与庞元鲁俱为张存龙图婿。张夫人贤惠。庞颖公帅太原，温公从辟，是年三十余，未有子，庞公与刘夫人欲有所置。刘发之，张欣然莫逆，未几得之。凡岁几朝，温公未尝盼睐。庞、刘知之，必以主母在嫌。一日，召张夫人赏花，温公不出。食已具，是婢靓妆，就书院供茶，温公怫然曰：「这下人，今日院君不在宅，尔出来此作甚么？」明日，颍公幕府白司马院丞却有祖风，谓相如卓氏也。县君孙兆曰：「司马院丞可惜不会弹琴，却会鼈厮趯。」闻者大笑。《画墁录》。《邵氏闻见录》卷十一。《青琐高议》后集卷二。《宋名臣言行录》后集卷六。《自警编》卷二。《群书类编故事》卷九。《言行龟鉴》卷二。《何氏语林》卷三。
¶ 刘蒙贤良书于司马温公，乞以鬻下一婢之赀五十万，以济其贫。……公复书，其略曰：「某家居，食不敢常有肉，衣不敢纯衣帛，何敢以五十万市一婢乎？」……旧传公未有子，清河郡君为置一妾，一日乘间，俾盛饰入书室，觊一顾，而公略不领。妾思所以尝之，取一帙问曰：「中丞此是何书？」公拱手庄色而对曰：「此是《尚书》。」妾乃逡巡而退。《清波别志》卷下。《昨非庵日纂》二集卷十三。
¶ 文潞公守太原，辟司马温公为通判，夫人生日，温公献小词，为都漕唐子方峻责。《容斋随笔》卷十五引孔毅夫《野史》。《十驾斋养新录》卷十九。案：《容斋随笔》曰：「温公自用庞颍公辟，不与潞公、子方同时。」
¶ 见庞籍 17。
¶ 见王安石 37。
¶ 仁宗朝，司天奏：「月朔，日当食而阴云不见，事同不食，故事当贺。」司马光曰：「日食，四方皆见而京师独不见，天意若曰人君为阴邪所蔽，天下皆知而朝廷独不知，其为灾尤甚，不当贺。」诏嘉其言，后以为例。《渑水燕谈录》卷一。《宋朝事实类苑》卷十六。
¶ 嘉祐中，内臣麦允言死，以其尝有军功，特给卤簿。司马光言：「古不以名器假人。允言近习之人，非有大功大勋而赠以一品，给以卤簿，不可以为法。」仁宗嘉纳之。《渑水燕谈录》卷一。《宋朝事实类苑》卷十六。
¶ 司马温公与吕申公素相友善，在朝有所为，率多以取则。温公自修起居注，召试知制诰，申公亦自外同召。温公既就试，而申公力辞不至，改除天章阁待制。温公大悔，自以为不及。命下凡九章，辞不拜，引申公自比，云：「臣与公著同被召，公著固辞得请，而臣独就职，是公著廉逊，而臣无愧耻也。」朝廷察其诚，因亦除天章阁待制。《石林燕语》卷九。
¶ 治平中，韩魏公建议于陕西刺义勇。……司马君实时为谏官，极言不便，持劄子至中书堂。魏公曰：「兵贵先声后实，今谅祚势方桀骜，使闻陕西骤益二十万兵，岂不震慴？」君实曰：「兵之用先声，为无其实也，独可以欺之于一日之间耳，少缓，则敌知其情，不可复用矣。今吾虽益二十万兵，然实不可用，不过十日，西人知其详，不复惧矣。」魏公不能答，复曰：「君但见庆历间，陕西乡兵初刺手背，后皆刺面充正兵，忧今复尔耳。今已降𠡠牓与民约，永不充军戍边矣。」君实曰：「朝廷屡失信，民间皆忧此事，未敢以𠡠牓为信，虽光亦未免疑也。」魏公曰：「吾在此，君无忧此言之不信。」君实曰：「光终不敢奉信，但恐相公亦不能自信耳。」魏公怒曰：「君何相轻甚耶！」君实曰：「相公长在此坐可也，万一均逸偃藩，它人在此，因相公见成之兵，遣之运粮戍边，反掌闲事耳。」魏公默然，竟不为止。其后不十年，义勇运粮戍边，率以为常，一如君实之言。《龙川别志》卷下。《宋名臣言行录》后集卷七。</description></item><item><title>宋人轶事汇编卷二十一</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-21/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-21/</guid><description>宋人轶事汇编卷二十一 章　惇 ¶ 南北章，本建安人，郇公得象之裔，后徙居吴，两族。申公子厚家州南，庄敏公质夫家州北。两第屹然相望，甲于郡城，人号为南北章。今其两族子孙仕者不绝。《吴郡志》卷五十。
¶ 见章俞 1。
¶ 章子厚，人言初生时，父母欲不举，已纳水盆中，为人救止。其后朝士颇闻其事，苏子瞻尝与子厚诗有「方丈仙人出渺茫，高情犹爱水云乡」之语。子厚谓其讥己也，颇不乐。《道山清话》。《尧山堂外纪》卷五十一。
¶ 章丞相初来京师，年少美丰姿。当日晚独步禁街，覩车子数乘，舆卫甚都，最后者，辕后一妇人，美而艳，揭帘目逆。丞相因信步随之，不觉至夕。妇人以手招丞相，丞相遂登车与之共载，至一甲第，甚雄壮。妇人遮蔽丞相，杂众人以入一院，深邃若久无人居者。少顷，前妇人始至，备酒馔之属亦甚珍。丞相因问其所，妇人笑而不答。自是妇人引侪类辈迭相往来，俱媚甚，询之皆不顾而言它，每去则必以巨锁扃之。如是累日夕，丞相体为之弊，意甚彷徨。一姬年差长，忽发问曰：「此岂郎君所游之地，何为而至此耶？我之主翁行迹多不循道理，宠婢多而无嗣，每钩致少年之徒与群妾合，久则毙之，此地凡数人矣。」丞相惶骇曰：「果尔，为之奈何？」姬曰：「观子之容，非碌碌者，似必能免。主翁翌日入朝甚早，今夕解我之衣以衣子，且不复锁子门，俟至五鼓，则吾当来呼子，子亟随我登厅事，我当以厮役之服披子，随前驺以出，可以无患矣。尔后慎勿以语人，亦不可复由此街。不然，吾与若彼此皆祸不旋踵矣。」诘旦，某姬果来扣户，而丞相乃用其术，得免于其难。后丞相既贵，犹以此事语族中所厚善者，云后得其主翁之姓名，但不欲晓之于人耳。《投辖录》。《虚谷闲钞》。《宋稗类钞》卷四。
¶ 章惇者，郇公之疎族。举进士，在京师馆于郇公之第。私族父之妾，为人所掩，逾垣而出，误践街中一妪，为妪所讼。时包公知开封府，不复深究，赎铜而已。惇后及第在五六人间，大不如意，诮让考试官人。或求观其敕，掷地以示之，士论忿其不恭。熙宁初，试馆职，御史言其无行，罢之。及介甫用事，张郇、李承之荐惇可用，介甫曰：「闻惇大无行。」承之曰：「某所荐者才也，顾惇才可用于今日耳，素行何累焉！公试召与语，自当爱之。」介甫召见之，惇素辩，又善迎合，介甫大喜，恨得之晚。擢用数年，至两制、三司使。《邵氏闻见录》卷十三。《温公琐语》。
¶ 见邵雍 11。
¶ 章子厚在丞相府，顾坐客曰：「延安帅章质夫，因板筑发地，得大竹根，半已变石。西边自昔无竹，亦一异也。」客皆无语，先人独曰：「天地回南作北有几矣，公以今日之延安，为自天地以来西边乎？」子厚太息曰：「先生观物之学也。」盖子厚蚤出康节门下云。《邵氏闻见后录》卷四。
¶ 苏子瞻任凤翔府节度判官，章子厚为商州令，同试永兴军进士。……二人相得欢甚，同游南山诸寺，寺有山魈为祟，客不敢宿。子厚宿，山魈不敢出。抵仙游潭，下临绝壁万仞，岸甚狭，横木架桥，子厚推子瞻过潭书壁，子瞻不敢过。子厚平步以过，用索系树，蹑之上下，神色不动，以漆墨濡笔大书石壁上曰：「章惇、苏轼来游。」子瞻拊其背曰：「子厚必能杀人。」子厚曰：「何也？」子瞻曰：「能自拚命者，能杀人也。」子厚大笑。《高斋漫录》。《东都事略》卷九十五。《名贤氏族言行类稿》卷二十六。《何氏语林》卷十四。《尧山堂外纪》卷五十一。
¶ 子厚为商州推官，时子瞻为凤翔幕佥，因差试官开院，同途小饮山寺。闻报有虎者，二人酒狂，因勒马同往观之。去虎数十步外，马惊不敢前。子瞻云：「马犹如此，著甚来由？」乃转去。子厚独鞭马向前去，曰：「我自有道理。」既近，取铜沙锣于石上攧响，虎即惊窜。归谓子瞻曰：「子定不如我。」异时奸计，已见于此矣。《西塘集耆旧续闻》卷四。《池北偶谈》卷八。
¶ 章子厚与苏子瞻少为莫逆交。一日，子厚坦腹而卧，适子瞻自外来，摩其腹以问子瞻曰：「公道此中何所有？」子瞻曰：「都是谋反底家事。」子厚大笑。《道山清话》。《拊掌录》。《何氏语林》卷二十八。《宋稗类钞》卷六。
¶ 章子厚少年未改官，蒙欧阳公荐馆职。熙宁初，欧公作《史照岘山亭记》以示子厚。子厚读至「元凯铭功于二石，一置兹山，一投汉水」。子厚曰：「今饮酒者，令编劄斟酒亦可，穿衫着带斟酒亦可饮酒，令妇环侍斟酒亦可饮酒，终不若美人斟酒之中节也。『一置兹山，一投汉水』亦可，然终是突兀，此壮士编劄斟酒之礼也。惇欲改曰『一置兹山之上，一投汉水之渊』，此美人斟酒之体，合宜中节故也。」文忠公喜而用之。《默记》卷下。
¶ 汴渠第五铺有异僧，众名之圣和尚，时语人祸福，扣之则不复道也。熙宁初，余伯父朝奉君与先博士君同章申公诣阙，时申公改官未久，先博士未第也。申公所在喜访异人，至铺具饭，遇僧过门，即延之。入座，熟视先君曰：「福人福人，宰相是你手裏出。」已而回视申公曰：「承天一柱，判断山河。」视伯父独无言。既去，先君戏申公曰：「承天一柱，判断山河，则当是正拜之征，然一柱为何？」申公曰：「我作宰相，更容两人也。」后果如其言。《春渚纪闻》卷三。
¶ 翰林故事，学士每白事于中书，皆公服靸鞋坐玉堂，使院吏入白，学士至，丞相出迎，然此礼不行久矣。章惇为知制诰直学士院，力欲行之。会一日，两制俱白事于中书，其中学士皆鞹足秉笏，而惇独散手靸鞋。翰林故事，十废七八，忽行此礼，大諠物议，而中丞邓绾尤肆诋毁。既而罢惇直院，而靸鞋之礼，后亦无肯行之者。《东轩笔录》卷五。
¶ 熙宁七年，元绛为三司使，宋迪为判官。迪一日遣使煑药，而遗火延烧计府，自午至申，焚伤殆尽。方火炽，神宗御西角楼以观，是时章惇以知制诰判军器监，遽部本监役兵往救火，经由阁楼以过。上顾问左右，以惇为对。翌日，迪夺官勒停，绛罢使，以章惇代之。《东轩笔录》卷五。《宋朝事实类苑》卷二十二。
¶ 见张方平 20。
¶ 章子厚为侍从时，遇其生朝会客。其门人林特者亦乡人也，以诗为寿。子厚晚于座上取诗以示客，且指其颂德处云：「只是海行言语，道人须道著乃为工。」门人者颇不平之，忽曰：「昔人有令画工传神，以其不似，命别为之。既而又以不似，凡三四易。画工怒曰：『若画得似后，是甚模样？』」满坐哄然。《道山清话》。《何氏语林》卷二十八。《宋稗类钞》卷六。</description></item><item><title>宋人轶事汇编卷二十二</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-22/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-22/</guid><description>宋人轶事汇编卷二十二 苏　轼 ¶ 蜀有彭老山，东坡生则童，东坡死复青。《贵耳集》卷上。《古事比》卷一。
¶ 苏子由初谪高安时，云庵居洞山，时时相过。聪禅师者，蜀人，居圣寿寺。一夕，云庵梦同子由、聪出城迓五祖戒禅师，既觉，私怪之，以语子由，未卒，聪至。子由迎呼曰：「方与洞山老师说梦，子来亦欲同说梦乎？」聪曰：「夜来辄梦见吾三人者，同迎五戒和尚。」子由拊手大笑曰：「世间果有同梦者，异哉！」良久，东坡书至，曰：「已次奉新，旦夕可相见。」二人大喜，追笋舆而出城，至二十里建山寺，而东坡至。坐定无可言，则各追绎向所梦以语坡。坡曰：「轼年八九岁时，尝梦其身是僧，往来陕右。又先妣方孕时，梦一僧来托宿，记其欣然而眇一目。」云庵惊曰：「戒，陕右人，而失一目，暮年弃五祖来游高安，终于大愚。」逆数盖五十年，而东坡时年四十九矣。后东坡复以书抵云庵，其略曰：「戒和尚不识人嫌，强颜复出，真可笑矣。既法契，可痛加磨砺，使还旧规，不胜幸甚。」自是常衣衲衣。《冷斋夜话》卷七。《寓简》卷五。
¶ 马梦得与仆同岁月生，少仆八日。是岁生者，无富贵人，而仆与梦得为穷之冠。即吾二人而观之，当推梦得为首。《东坡志林》卷一。
¶ 东坡，一字仲和。《洗玉池铭》末云：「仲和甫铭之，维以识德。仲和甫，仆也。仆，苏子瞻轼也。」《佩韦斋辑闻》卷一。
¶ 苏子瞻，一字子平。文与可《月嵒斋》诗云：「子平一见初动心，辇致东斋自摩洗。」又云：「子平谓我同所嗜，万里书之特相寄。」注云：「子平即子瞻也。」《黄嬭余话》卷七。《茶香室丛钞》卷二。
¶ 苏子瞻谪黄州，号「东坡居士」，东坡其所居地也。晚又号「老泉山人」，以眉山先茔有老翁泉，故云。《石林燕语》卷十。
¶ 眉山刘微之巨教授郡城之西寿昌院，从游至百人。苏明允命东坡兄弟师之，时尚幼。微之赋《鹭鸶》诗，末云：「渔人忽惊起，雪片逐风斜。」坡从旁曰：「先生诗佳矣，窃疑断章无归宿，曷若『雪片落蒹葭』乎！」微之曰：「吾非若师也。」……其卒也，范蜀公吊以诗曰：「案前曾立二贤良。」今《颍滨集》中《送家安国》诗：「城西社下老刘君，春服舞雩今几人。」自注：「微之先生门人，惟仆与子瞻兄、复礼与退翁兄皆仕耳。」正谓此。《爱日斋丛钞》卷四。
¶ 吾八岁入小学，以道士张易简为师。童子几百人，师独称吾与陈太初者。太初，眉山市井人子也。余稍长，学日益，遂第进士制策，而太初乃为郡小吏。其后，余谪居黄州，有眉山道士陆惟忠自蜀来，云：「太初已尸解矣。蜀人吴师道为汉州太守，太初往客焉。正岁日，见师道，求衣食钱物，且告别。持所得尽与市人贫者，反，坐于戟门下，遂卒。师道使卒舁往野外焚之，卒骂曰：『何物道士，使吾正旦舁死人！』太初微笑开目曰：『不复烦汝。』步自戟门，至金雁桥下，趺坐而逝。焚之，举城人见烟焰上眇眇焉有一陈道人也。」《东坡志林》卷二。
¶ 东坡十岁时，老苏令作《夏侯太初论》，其间有「人能碎千金之璧，不能无失声于破釜；能搏猛虎，不能无变色于蜂虿」之语。老苏爱之，以少时所作，故不传。然东坡作《颜乐亭记》与《黠鼠赋》，凡两次用之。《王直方诗话》。《优古堂诗话》。《能改斋漫录》卷八。
¶ 东坡年十余岁，在乡里，见老苏诵欧公《谢宣召赴学士院仍谢赐对衣金带并马表》，老苏令坡拟之，其间有云：「匪伊垂之带有余，非敢后也马不进。」老苏喜曰：「此子他日当自用之。」至元祐中，再召入院作承旨，仍益之云：「枯羸之质，匪伊垂之带有余；敛退之心，非敢后也马不进。」《侯鲭录》卷一。
¶ 苏公少时，手抄经史，皆一通。每一书成，辄变一体，卒之学成而已。《春渚纪闻》卷六。《苏长公外纪》。《珊瑚网》卷四。《清河书画舫》卷八下。
¶ 苏子瞻自在场屋，笔力豪骋，不能屈折于作赋。省试时，欧阳文忠公锐意欲革文弊，初未之识。梅圣俞作考官，得其《刑赏忠厚之至论》，以为似《孟子》。然中引皋陶曰「杀之三」，尧曰「宥之三」，事不见所据，亟以示文忠，大喜。往取其赋，则已为他考官所落矣，即擢第二。及放榜，圣俞终以前所引为疑，遂以问之。子瞻徐曰：「想当然耳，何必须要有出处？」圣俞大骇，然人已无不服其雄俊。《石林燕语》卷八。
¶ 东坡先生省试《刑赏忠厚之至论》有云：「皋陶为士，将杀人，皋陶曰杀之三，尧曰宥之三。」梅圣俞为小试官，得之以示欧阳公。公曰：「此出何书？」圣俞曰：「何须出处？」公以为皆偶忘之，然亦大称叹。初欲以为魁，终以此不果。及揭牓，见东坡姓名，始谓圣俞曰：「此郎必有所据，更恨吾辈不能记耳。」及谒谢，首问之，东坡亦对曰：「何须出处？」乃与圣俞语合。公赏其豪迈，太息不已。《老学庵笔记》卷八。《扪虱新话》卷五。
¶ 欧阳公作省试知举，得东坡之文惊喜，欲取为第一人，又疑其是门人曾子固之文，恐招物议，抑为第二。坡来谢，欧阳问坡所作《刑赏忠厚之至论》，有「皋陶曰杀之三，尧曰宥之三」，此见何书？坡曰：「事在《三国志·孔融传注》。」欧退而阅之，无有。他日再问坡，坡云：「曹操灭袁绍，以袁熙妻赐其子丕。孔融曰：『昔武王伐纣，以妲己赐周公。』操惊问何经见，融曰：『以今日之事观之，意其如此。』尧、皋陶之事，某亦意其如此。」欧退而大惊曰：「此人可谓善读书，善用书，他日文章，必独步天下。」《诚斋诗话》。
¶ 王仲薿承事，字丰甫，相国郇公之子也。昔为廌言，东坡公顷应进士举，到省时，郇公以翰林学士知举，得其论与策二卷藁本。论即《刑赏忠厚之至》也，凡三次起草，虽藁亦记涂注，其慎如此。论卷窃为道人梁冲所得，今所存惟策藁尔。冲以吐纳医药为术，东坡贬时识之，今在京师，丰甫欲诉于官取之尔。《师友谈记》。《茶香室三钞》卷十三。
¶ 东坡云：顷同黄门公初赴制举之召，到都下，是时同召试者甚多。一日，相国韩公与客言曰：「二苏在此，而诸人亦敢与之较试，何也！」此语既传，于是不试而竟去者十盖八九矣。《师友谈记》。《何氏语林》卷十七。
¶ 东坡云：国朝试科目，亦在八月中旬。顷与黄门公既将试，黄门公忽感疾卧病，自料不能及矣。相国韩魏公知之，辄奏上曰：「今岁召制科之士，惟苏轼、苏辙最有声望。今闻苏辙偶病未可试，如此人兄弟中一人不得就试，甚非众望，欲展限以俟。」上许之。黄门病中，魏公数使人问安否，既闻全安，方引试，凡比常例展二十日。自后试科目并在九月，盖始于此。比者相国吕微仲语及科目何故延及秋末之说，东坡为吕相国言之。相国曰：「韩忠献其贤如此，深可慕尔。」《师友谈记》。《茶香室三钞》卷十三。</description></item><item><title>宋人轶事汇编卷二十三</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-23/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-23/</guid><description>宋人轶事汇编卷二十三 苏　辙 ¶ 先曾祖母蜀国太夫人，梦蛟龙伸臂而生公。《栾城先生遗言》。
¶ 东坡幼年作《却鼠刀铭》，公作《缸砚赋》，曾祖称之，命佳纸修写装饰，钉于所居壁上。《栾城先生遗言》。
¶ 子由之达，盖自幼而然。方先君与某笃好书画，每有所获，真以为乐。唯子由观之漠然，不甚经意。《东坡志林》十二卷本之卷一。
¶ 见韩琦 54。
¶ 嘉祐中，苏辙举贤良对策，极言阙失，其略云：「闻之道路，陛下宫中贵姬，至以千数，歌舞饮酒，欢乐失节。坐朝不闻咨谟，便殿无所顾问。」考官以上初无此事，辙妄言，欲黜之，仁宗曰：「朕设制举，本待敢言之士。辙小官如此直言，特与科名。」仍令史官编录。《渑水燕谈录》卷六。
¶ 公读《新经义》曰：「干缠了湿缠，做杀也不好。」《栾城先生遗言》。
¶ 见张方平 27。
¶ 见苏轼 131。
¶ 公中岁归自江南，过宋，闻铁龟山人善术数，邀至舟中问休咎。云：「此去十年，如飞腾升进，前十年流落已过，然尚有十年流落也。」后皆如其言。《栾城先生遗言》。
¶ 公在谏垣，论蜀茶……纤悉曲折，利害昭炳。时小吕申公当轴，叹曰：「只谓苏子由儒学，不知吏事精详至于如此。」《栾城先生遗言》。
¶ 元祐六年三月，《神宗实录》成。著作郎黄庭坚除起居舍人，苏子由不悦曰：「庭坚除日，某为尚书右丞，不预闻也。」已而后省封还词头，命格不行。子由之不悦，不平吕丞相之专乎，抑不乐庭坚也？庭坚字鲁直，蚤出东坡门下，或云后自欲名家，类相失云。《邵氏闻见后录》卷二十一。
¶ 见范纯仁 26。
¶ 某平生见人多矣，惟见苏循州不曾忙，范丞相不曾疑。苏公虽事变纷纭至前，而举止安徐，若素有处置。范公见事，便洞达情实，各有部分，未尝疑惑。此皆过人者。《续明道杂志》。
¶ 见章惇 29。
¶ 见章惇 45。
¶ 子由有岭外归许下，号「颍滨遗老」，亦自为传。家有「遗老斋」，盖元祐人至子由，存者无几矣。《石林燕语》卷十。</description></item><item><title>宋人轶事汇编卷二十四</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-24/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-24/</guid><description>宋人轶事汇编卷二十四 黄庭坚 ¶ 黄庭坚年五岁，已诵五经。一日，问其师曰：「人言六经，何独读其五？」师曰：「《春秋》不足读。」庭坚曰：「于是何言也？既曰经矣，何得不读？」十日成诵，无一字或遗。其父庶喜其警悟，欲令习神童科举。庭坚窃闻之，乃笑曰：「是甚做处？」庶尤爱重之。八岁时，有乡人欲赴南宫试，庶率同舍饯饮，皆作诗送行。或令庭坚亦赋诗，顷刻而成。有云：「君到玉皇香案前，若问旧时黄庭坚，谪在人间今八年。」《道山清话》。《玉芝堂谈荟》卷四。《尧山堂外纪》卷五十三。
¶ 黄太史庭坚年十七八时，自称清风客。俞清老澹见而目之曰：「奇逸通脱，真骥子堕地也。」《芥隐笔记》。《石林避暑录话》卷二。《何氏语林》卷十七。《宋稗类钞》卷六。《词林纪事》卷六。
¶ 黄鲁直得洪州解头，赴省试。〔孙〕公与乔希圣数人待榜。相传鲁直为省元，同舍置酒，有仆自门被发大呼而入，举三指。问之，乃公与同舍三人，鲁直不与。坐上数人皆散去，至有流涕者。鲁直饮酒自若，饮酒罢，与公同看榜，不少见于颜色。公尝为其妇翁孙莘老言，甚重之。后妻死，作发愿文，绝嗜欲，不御酒肉。至黔州命下，亦不少动。公在归州日，见其容貌愈光泽。留贬所累年，有见者，无异仕官时。《孙公谈圃》卷下。《仕学规范》卷十。
¶ 黄鲁直于相国寺得宋子京《唐史》稾一册，归而熟观之，自是文章日进。此无他也，见其窜易句字，与初造意不同，而识其用意所起故也。《曲洧旧闻》卷四。《仕学规范》卷三十三。
¶ 七岁能作牧童诗，八岁作诗送人赴举云：「送君归去玉帝前，若问旧时黄庭坚，谪在人间今八年。」治平丙午，先生再赴乡举，诗题出「野无遗贤」。主文衡者庐陵李询，读先生诗中两句云：「渭水空藏月，傅岩深锁烟。」击节称赏，批云：「此人不惟文理冠场，异日当以诗名擅四海。」先生遂膺首选。《宋名臣言行录》续集卷一引《年谱》。《尧山堂外纪》卷五十三。
¶ 〔怀宁县山谷寺〕西北有石牛洞，其洞如牛，唐李翱诸贤题咏甚多。李伯时画黄鲁直坐石牛上，鲁直因自号山谷道人，仍题诗石上云：「郁郁窈窈天官宅，诸峰排霄帝不隔。六时谒帝开关钥，我身金华牧羊客。羊眠野草我世间，高真众灵思我还。石盆之中有甘露，青牛驾我山谷路。」《方舆胜览》卷四十九。《六研斋二笔》卷四。《宋诗纪事》卷三十三。
¶ 黄太史过泗州，礼僧伽之塔，作《发愿文》，痛戒酒色肉食，可谓有高见者也。……而或者乃病其不能坚守，暮年犹有所犯。《瓮牖闲评》卷七。
¶ 黄庭坚、秦观、张耒、晁补之，四学士，皆游苏轼之门，陈无己云：「苏公之门，有客四人：黄鲁直、秦少游、晁无咎，则长公之客也，张文潜则少公之客也。」张文潜诗云：「长公波涛万顷陂，少公巉秀千寻麓。黄郎萧萧日下鹤，陈子峭峭霜中竹。秦文倩丽舒桃李，晁论峥嵘走珠玉。」 《小学绀珠》卷六。《东都事略》卷一百十六。《能改斋漫录》卷十一。《郡斋读书志》卷十九。《名贤氏族言行类稿》卷二十七。《佩文斋书画谱》卷六十七。
¶ 元祐文章，世称苏、黄。然二公当时争名，互相讥诮，东坡尝云：「黄鲁直诗文，如蝤蛑江珧柱，格韵高绝，盘餐尽废，然不可多食，多食则发风动气。」山谷亦云：「盖有文章妙一世，而诗句不逮古人者。」此指东坡而言也。《诗话总龟》后集卷三十七。《苕溪渔隐丛话》前集卷四十九。
¶ 有学者问〔张〕文潜模范，曰：「看《退听藁》。」盖山谷在馆中时，自号所居曰「退听堂」。《王直方诗话》。《苕溪渔隐丛话》前集卷四十九。《诗人玉屑》卷十八。《诗林广记》卷四。《宋诗纪事》卷三十三。
¶ 内翰顾子敦身体魁伟，与山谷同在馆中，夏多昼寝，山谷俟其耳热熟寐，即于子敦胸腹间写字，子敦苦之。一日，据案而寝，既觉曰：「尔亦无如我何。」及还舍，夫人诘其背字，脱衣观之，乃山谷所题诗云：「绿暗红稀出凤城，暮云楼阁古今情。行人莫听宫前水，流尽年光是此声。」此乃市廛多用此语以文背，故山谷因以为戏。《苕溪渔隐丛话》后集卷二十六引《复斋漫录》。
¶ 黄鲁直、刘莘老丞相同在馆中。每遇庖人请食次，鲁直颇治珍味，刘，北人，性朴厚，多云「来日吃蒸饼」，乡音颇质。黄不乐其简俭，一日聚饮行令，以三字离合成字。或云「戊丁成皿盛」，或云「玉白珀石碧」，或云「里予野土墅」，黄云「禾女委鬼魏」，刘未答。黄遽云：「仆当奉代，以『来力勅正整』如何？」盖其声大似「蒸饼」之语也。坐皆笑，刘不乐。《寓简》卷十。《何氏语林》卷二十七。《尧山堂外纪》卷五。
¶ 赵正夫丞相，元祐中与黄太史鲁直俱在馆阁。鲁直以其鲁人，意常轻之。每庖吏来问食次，正夫必曰：「来日吃蒸饼。」一日聚饭行令，鲁直云：「欲五字从首至尾各一字，复合成一字。」正夫沈吟久之曰：「禾女委鬼魏。」鲁直应声曰：「来力𠡠正整。」叶正夫之音，阖坐大笑。正夫又尝曰：「乡中最重润笔，每一志文成，则太平车中载以赠之。」鲁直曰：「想俱是萝卜与瓜虀尔。」正夫衔之切骨，其后排挤不遗余力，卒致宜州之贬。一时戏剧，贻祸如此。《挥麈后录》卷六。《宋名臣言行录》续集卷一。《读书镜》卷五。
¶ 黄鲁直少轻物，与赵挺之同校举子。一文卷使「蟒蛇」，挺之欲黜之，诸公尽然，鲁公独相持。挺之诚其言，问曰：「公主此文，不识二字出何家？」鲁直良久曰：「出《梁武忏》。」赵以其侮己，大衔之。后，挺之作相，鲁直责鄂州。召还诸流人，挺之令有司举鲁直作《承天寺碑》云：「方今善人少，而不善人多。」疑为谤讪朝廷。善人盖谓奉佛者。复责宜州。时五侍郎德孺自迁所还，会黄于武昌，志甚不平，且贫甚。侍郎厚赠，令诸子送至汉阳。鲁直有谢诗，见《豫章集》。《过庭录》。
¶ 鲁直为礼部试官，或以柳枝来，有法官曰：「漏泄春光有柳条。」鲁直曰：「榆条准此。」盖律语有「余条准此」也。一坐大哄，而文吏共深恨之。《后山谈丛》卷五。
¶ 申公薨，范纯夫托山谷草遗表，表成，不用。又尝托山谷草司马公休《谢起碑楼表》，窜改止余数字，以示山谷，略无忤色，但逊谢而已。《晁氏客语》。
¶ 见苏辙 11。</description></item><item><title>宋人轶事汇编卷二十五</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-25/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-25/</guid><description>宋人轶事汇编卷二十五 韩忠彦 ¶ 建中靖国初，韩忠彦、曾布同为宰相，曾短瘦而韩伟岸，每并立廷下，时谓「龟鹤宰相」。《鸡肋编》卷上。
¶ 建中靖国初，韩文定忠彦当国，党祸稍解，天下吐气。邓洵武为起居郎，乘间以绍述熙、丰政事为言，上意虽不能无动，而未始坚决也。邓氏有位中丞者曰绾，成都人，在熙宁初，倅宁州。尝上言，陛下得圣臣，行青苗良法，臣以宁州民心欢悦者占之，天下可从知矣，惟陛下坚守勿变，毋惑流俗。王荆公喜，荐于上，遂阶召擢。是时蜀士在朝者，咸唾骂之，绾有「唾骂从汝，好官须我为之」之语。洵武，盖其子也。自度清议必弗贷，且有驷不及舌之虑，惧文定知之，未知所以回天者，忧形于色。有馆客者闻之，献计曰：「新法者，神考所行之法也，韩琦实尝沮之，为条例司所駮，先帝以其勋劳弗之罪。今忠彦得政而废新法，是忠彦能绍述琦之志也，忠彦为人臣，尚不忘其父，上为天子，乃忘其父兄耶！诚能以此为上别白，上必感动。」洵武喜谢不及，造膝，如其言，玉色愀然，亟俞之。于是崇宁改元，天下晓然知其意矣。洵武复进一图，曰「爱莫助之图」，以丰、祐人才分而为二，能绍述者居左，惟温益而下一二人，而列于右者，皆指为害政，盖举朝无遗焉。于左列之上，密覆一名曰蔡京，谓非相京不可。上览而是之。洵武亦驯致政地，卒之成蔡氏二十年擅国之祸，胎靖康裔夷之酷者，此图也。《桯史》卷十五。
¶ 《江干初雪图》真迹，藏李邦直家，唐蜡本，世传为摩诘所作。末有元丰间王禹玉、蔡持正、韩玉汝、章子厚、王和甫、张邃明、安厚卿七人题诗。建中靖国元年，韩师朴相，邦直、厚卿同在二府，时前七人者，所存惟厚卿而已。持正贬死岭外，禹玉追贬，子厚方贬，玉汝、和甫、邃明则死久矣。故师朴继题其后曰：「诸公当日聚岩廊，半谪南荒半已亡。惟有紫枢黄阁老，再开图画看潇湘。」是时邦直在门下，厚卿在西府，紫枢黄阁，谓二人也。厚卿复题云：「曾游沧海困惊澜，晚涉风波路更难。从此江湖无限兴，不如祇向画图看。」而邦直亦自题云：「此身何补一豪芒，三辱清时政事堂。病骨未为山下土，尚寻遗墨话存亡。」《石林诗话》卷上。《宋诗纪事》卷二十四。
韩粹彦 ¶ 韩忠献公之子粹彦帅定武，或劝取幽燕者，粹彦折之曰：「国家奄有四海，宁少此一弹之土耶？」唐庚作传赞曰：「仁人之言，其利博哉！始之者寇莱公，成之者公也。」《泊宅编》十卷本卷一。 韩　浩 ¶ 韩魏公之孙浩，知潍州，金人来寇，力战死之。此史所未载。《涌幢小品》卷二十。 曾　布 ¶ 艺祖从世宗征淮南，有徐氏世以酒坊为业，上每访其家，必进美酒，无小大，奉事甚谨。徐氏知人望已归，即从容属异日计。上曰：「汝辈来，吾何以验之？」徐氏曰：「某全家人手指节不全，不过存中节，世谓徐鸡爪。」迨上登极，诸徐来，皆愿得酒坊，许之。今西枢曾布，其母朱氏即徐氏外生，亦无中指节，故西枢亦然。世以其异故贵，不知其气所传自外氏诸徐也。《孙公谈圃》卷上。
¶ 曾子宣丞相家，男女手指皆少指端一节，外甥亦或然。或云襄阳魏道辅家世指少一节。道辅之姊嫁子宣，故子孙肖其外氏。《老学庵笔记》卷七。
¶ 章子厚乙亥年生，与曾子宣同年。曾子宣以丁亥月辛亥日己亥时，子厚遂呼子宣作「四亥公」。《能改斋漫录》卷十二，又卷十一。《宋诗纪事》卷二十。
¶ 吕惠卿丁父忧去，王荆公未知心腹所托可与谋事者。曾布时以著作佐郎编敕，巧黠善迎合荆公意，公悦之。数日间相继除中允、馆职，判司农寺。告谢之日，抱𠡠告五六通。布为都检正，故事，白荆公即行，时冯当世、王禹玉并参政，或曰：「当更白二公。」布曰：「丞相已定，何问彼为？俟𠡠出令押字耳。」故唐诇对两府弹荆公云：「吕惠卿、曾布，安石之心腹；王珪、元绛，安石之仆隶。」又曰「珪奴事安石，犹惧不了」云。《邵氏闻见录》卷十三。《温公琐语》。
¶ 曾布改助役为免役，吕惠卿大恨之。《涑水记闻》卷十六。
¶ 曾子宣、吕吉甫同为内相，与客啜茶，注汤者颇数。客云：「尔为翰林司，何故不解点茶？」吉甫即云：「翰林司若尽会点茶，则翰林学士须尽工文章也。」意讥子宣，缘此遂相失矣。《珍席放谈》卷下。
¶ 见晏殊 27。
¶ 曾子宣丞相，元丰间帅庆州。未至，召还，至陕府，复还庆州，往来潼关。夫人魏氏作诗戏丞相曰：「使君自为君恩厚，不是区区爱华山。」《老学庵笔记》卷七。
¶ 见王安石 166。
¶ 曾文肃帅定，一日晨起，忽语诸子曰：「吾必为宰相，然须南迁。」启其所以，公曰：「吾昨夕梦衣十郎绿袍，北向谢恩。岂非它日贬司户之征乎！」后十年，果登庸。既为蔡元长所挤，徙居衡阳。已而就降廉州司户参军，𠡠到，取幼子朝服以拜命，果符前梦。十郎，即排行也。《挥录》卷三。</description></item><item><title>宋人轶事汇编卷二十六</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-26/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-26/</guid><description>宋人轶事汇编卷二十六 王　黼 ¶ 王黼美风姿，极便辟，面如傅粉，然须发与目中精色尽金黄，张口能自纳其拳。《铁围山丛谈》卷三。《东都事略》卷一百六。
¶ 见汪藻 3。
¶ 李处迈，邯郸之孙，政和初，以直秘阁知相州。外甥张澄如莹，繇宗女夫为承节郎，侍行，掌札牍之寄。时聂贲远山为郡博士，王将明甫为决曹椽。如莹处甥馆，既与二公往还，且周旋甚至，悉皆怀感。王、聂同年生也，始甚欢。而聂于乐籍中有所属意，王亦昵之，每戒不令前，聂恨之，因而遂成仇怨。其后，甫改名黼，为相，荐如莹易文阶，除枢密院编修，已而更秩为郎。聂后以蔡元长称其刚方有立，荐之，改名昌，擢侍从。黼大用事，贬聂散官，安置衡州，益衔黼矣。靖康时事大变，召登政府，黼之诛死，聂有力焉。而聂亦以是岁出使至绛州，被害。《挥麈余话》卷二。
¶ 韩子苍《献王将明生日》二十绝句，内一绝句云：「万里青霄发轫时，骅骝绝足看奔驰。太平宰相何人识，唯有巫咸得预知。」盖王父行可初知临泉时，将明为编修官，行可问异人王老志，他日官所至，书「太平宰相」四字遗之，即以墨涂灭其字。前诗叙此耳。《能改斋漫录》卷十一。《芦浦笔记》卷七。《宋稗类钞》卷一。
¶ 故相王甫将明为馆职时，夜梦至一山间，古松流水，杳然幽深，境色甚异，四无人迹。忽遇一道人，引至一处，过松下，有废丹灶，又入，有茅屋数间，道人开之，云：「公之所居也。」尘埃蓬勃，似久无人居者。壁间见题字，云：「白发高僧酷爱闲，一缾一钵老山间。只因窥井生一念，从此松根丹灶闲。」恍然悟其前世所居。已失道人，遂回。天大雷雨，龙起云中，意甚恐惧，遂寤。其婢亦魇于室中，呼之觉，问之，云：「适为雷雨所惊。」颇异之。来日，馆中曝书，偶观架上小说，内载妇人窥井生男事云。孙仲益有《王太傅生日》诗云：「了了三生梦，松根冷煅炉。」用此事也。窥井事，见《博物志》。《西溪丛语》卷上。《尧山堂外纪》卷五十五。
¶ 〔王黼〕登第后，一任为相州司理，踪迹已诡谲。入辇毂，为何丞相执中所喜，遂历书局馆职。政和初，为司谏，蔡京荐之迁谏议大夫。黼既骤迁，遂背执中，疏其恶二十事与京，而执中不知也，每称道黼不已。一日，省中俟其来见，则又及黼，而京曰：「少师何主黼若是，黼定何如人可保乎？」执中方谈其美，京即于座后出一卷书使读之，乃黼击执中疏也。执中大愕，始变色曰：「畜生乃尔若是！」繇是执中乃谢绝黼。《三朝北盟会编》卷三十一。
¶ 王黼在翰苑，尝病疫危甚，国医皆束手。二妾曰艳娥、素娥，侍疾坐于足。素娥泣曰：「若内翰不讳，我辈岂忍独生！惟当俱死尔。」艳娥亦泣，徐曰：「人生死有命，固无可奈何。姊宜自宽。」黼虽昏卧，实具闻之。既愈，素娥专房燕，封至淑人，艳娥遂辞去。及黼诛，素娥者惊悖，不三日亦死，曩日俱死之言遂验。《老学庵笔记》卷六。
¶ 政和以还，侍从大臣多奴事诸珰而取富贵。其倡始者，首有王丞相黼事梁师成，后又有王右辖安中亦事师成。此最彰著者。宣和以降，则士大夫悉归之内寺之门矣。黼则呼师成为「恩府先生」，每父事之。安中在翰苑，凡草师成麻制，必极力作为好辞美句，褒颂功德，时人谓之「王内相」。《铁围山丛谈》卷六。
¶ 梁师成与黼连墙，穿便门往来，黼以父事之，每折简，必称为恩府先生。《东都事略》卷一百六。
¶ 宣和中，余深为太宰，王黼为少宰。是时上皇多微行，而司谏曹辅言之。一日上皇独留黼，问辅何自而知，对曰：「辅南剑人，而余深门客乃辅兄弟，恐深与客言，而达于辅也。」上皇然之。即下开封府捕深客，锢身押归本贯。内外惊骇，莫知其由。而深患失，何敢与客语。又曹只同姓同郡，实非亲也。未几，王独赐玉带，余遂求罢，即得请。黼遽攘其位焉。《鸡肋编》卷下。
¶ 王黼作宰日，蔡京入对便殿，上从容及裁减用度事，京言：「天下奉一人，恐不宜如此。」梁师成密以告黼。翌日，遂置应奉司，黼专提举，其扰又甚于花石。《曲洧旧闻》卷八。
¶ 〔王黼〕每入禁中，为柔曼之容，效俳优诨话，以悦上意。置应奉司于其家，四方珍贡皆由黼以进奉，而多半隐盗于家，公然卖官，取赃无厌。京师为之语曰：「三百贯，且通判。五百索，直秘阁。」其无廉耻如此。《三朝北盟会编》卷三十一引《中兴姓氏奸邪录》。《宋诗纪事》卷一百。
¶ 〔王〕黼又同蔡攸每罢朝出省，时时乘宫中小舆，召入禁中为谈笑，或涂抹粉墨作优戏，多道市井淫言媟语，以媚惑上听。时因谑浪中以谮人，辄无不中。《三朝北盟会编》卷三十一。
¶ 王黼虽为相，然事徽考极亵，宫中使内人为市，黼为市令，若东昏之戏。一日，上故责市令，挞之取乐，黼窘，故曰：「告尧、舜，免一次。」上笑曰：「吾非唐、虞，汝非稷、契也。」一日，又与逾垣微行，黼以肩承帝趾，墙峻，微有不相接处，上曰：「耸上来！司马光。」黼应曰：「伸下来！神宗皇帝。」君臣相谑乃尔。《朝野遗记》。《尧山堂外纪》卷五十五。《宋稗类钞》卷六。
¶ 徽宗尝问近臣：「七夕何以无假？」时王黼为相，对云「古今无假」。徽宗喜甚，还语近侍，以黼奏对有格制。盖柳永《七夕》词云：「须知此景，古今无价。」而俗谓事之得体者，为有格致也。《鸡肋编》卷下。
¶ 王将明当国时，公然受贿赂，卖官鬻爵，至有定价。故当时为之语曰：「三千索，直秘阁。五百贯，擢通判。」《曲洧旧闻》卷十。
¶ 见李邴 1。</description></item><item><title>宋人轶事汇编卷二十七</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-27/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-27/</guid><description>宋人轶事汇编卷二十七 周邦彦 ¶ 周美成邦彦，元丰初以太学生进《汴都赋》，神宗命之以官，除太学录。其后流落不偶，浮沈州县三十余年。蔡元长用事，美成献《生日诗》，略云：「化行《禹贡》山川内，人在周公礼乐中。」元长大喜，即以秘书少监召，又复荐之，上殿契合，诏再取其本以进。表云……表入，乙览称善，除次对内祠。《挥麈余话》卷一。
¶ 周美成为江宁府溧水令，主簿之室有色而慧，美成每款洽于尊席之间，世所传《风流子》词盖所寓意焉。「新绿小池塘，风帘动、碎影舞斜阳。羡金屋去来，旧时巢燕，土花缭绕，前度莓墙。绣阁凤帷深几许，听得理丝簧。欲说又休，虑乖芳信，未歌先噎，愁转清商。　暗想新粧了，开朱户，应自待月西厢。最苦梦魂，今宵不到伊行。问甚时却与，佳音密耗，拟将秦镜，偷换韩香。天便教人，霎时厮见何妨。」「新绿」、「待月」，皆簿厅亭轩之名也。《挥麈余话》卷二。
¶ 见王诜 3。
¶ 自宣政间，周美成、柳耆卿辈出，自制乐章，有曰《侧犯》、《尾犯》、《花犯》、《玲珑四犯》。……犯者，侵犯之义。二帝北狩，曲中之谶，深可畏哉。《贵耳集》卷上。
¶ 道君 徽宗幸李师师家，偶周邦彦先在焉，知道君至，遂匿于床下。道君自新橙一颗，云：「江南初进来。」遂与师师谑语，邦彦悉闻之，檃括 yǐn kuò。就原有的文章、著作加以剪裁、改写成《少年游》云：「并刀如水，吴盐胜雪，纤手破新橙。」后云：「严城 戒备森严的城池上，已三更。马滑霜浓，不如休去，直是少人行。」 李师师因歌此词，道君问谁作，李师师奏云「周邦彦词」。道君大怒，坐朝宣谕蔡京云：「开封府有监税周邦彦者，闻课额 赋税的数额不登 高 [high]，如何京尹不按发来？」蔡京罔知所以，奏云：「容臣退朝，呼京尹叩问，续得复奏。」京尹至，蔡以御前圣旨谕之。京尹云：「惟周邦彦课额增羡 增加羡馀。」蔡云：「上意如此，只得迁就将上。」得旨，周邦彦职事废弛，可 就，便日下押出国门。 隔一二日，道君复幸李师师家，不见李师师，问其家，知送周监税。道君方以邦彦出国门为喜，既至不遇，坐久至更初，李始归，愁眉泪睫，憔悴可掬。道君大怒云：「尔去那里？」李奏：「臣妾万死，知周邦彦得罪，押出国门，略致一杯相别，不知官家来。」道君问曾有词否？李奏云：「有《兰陵王》词，今『柳阴直』者是也。」道君云：「唱一遍看！」李奏云：「容臣妾奉一杯，歌此词为官家寿。」曲终，道君大喜，复召为 大晟乐1正。后官至大晟乐乐府待制。 ……当时李师师家有二邦彦，一 周美成 ，一 李士美 ，皆为道君狎客 陪伴权贵游乐，亲暱而不拘礼节的人。士美因而为宰相。《贵耳集》卷下。《青泥莲花记》卷十三。《词苑丛谈》卷六。《本事词》卷上。《词林纪事》卷七。《宋稗类钞》卷四。
并刀如水，吴盐胜雪，纤手破新橙。锦幄初温，兽烟不断，相对坐调笙。
低声问：向谁行宿？城上已三更。马滑霜浓，不如休去，直是少人行！
&amp;ndash; 周邦彦《少年游》
柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识、京华倦客？长亭路，年去岁来，应折柔条过千尺。
闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。
凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。
—— 周邦彦《兰陵王·柳》
¶ 宣和中，李师师以能歌舞称。时周邦彦为太学生，每游其家。一夕，值祐陵临幸，仓卒隐去。既而赋小词，所谓「并刀如水，吴盐胜雪」者，盖纪此夕事也。未几，李被宣唤，遂歌于上前，问谁所写，则以邦彦对。于是遂与解褐 jiě hè。解去平民所穿的衣服，易上官服。指入仕，自此通显。 既而朝廷 赐酺2，师师又歌《大酺》、《六丑》二解，上顾教坊使 袁绹 ，问绹，曰：「此 起居舍人3新知潞州周邦彦作也。」问《六丑》之义，莫能对，急召邦彦问之。对曰：「此犯 违背;违反六调，皆声之美者，然绝难歌。昔高阳氏有子六人，才而丑，故以比之。」 上喜，意将留行 挽留，使不离去。且以近者祥瑞沓至，将使播之乐府，命蔡元长 蔡京微叩之。邦彦云：「某老矣，颇悔少作。」会起居郎 张果 与之不咸 和睦，廉 又知邦彦尝于亲王席上作小词赠舞鬟 婢女云：「歌席上，无赖是横波。宝髻玲珑欹玉燕，绣巾柔腻掩香罗。何况会婆娑。无个事，因甚敛双蛾。浅淡梳妆疑是画，惺松言语胜闻歌。好处是情多。」为蔡道其事。上知之，由是得罪。 师师后入中，封瀛国夫人。朱希真有诗云：「解 明白、清楚唱《阳关》别调声，前朝惟有李夫人。」即其人也。《浩然斋雅谈》卷下。</description></item><item><title>宋人轶事汇编卷二十八</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-28/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-28/</guid><description>宋人轶事汇编卷二十八 李　纲 ¶ 邹状元应龙尝谓：予里中有瑞光岩，去县十余里，中有丞相李纲读书台。昔岩中有僧丹霞者，能前知。一日访僧，扣之，乃书云：「青箬笠，米去皮，此时节，正光辉。」后公于靖康年作相。因知此言之验，「青箬笠」，靖也；「米去皮」，康也。《湖海新闻夷坚续志》前集卷一。
¶ 李伯纪初赴举辇下，一夕，酒渴，梦雪下，以双袖承接，欲快啗之，细视雪片上各有女真字，殊不晓。试罢，往二相祠下求梦，梦立殿陛，少顷，帘中出三纸示之：一曰上舍登第，二曰监察御史孙宗鉴，三曰宋十相公。虽喜有成名之兆，而后二幅语叵测。宣和己亥夏，京师水溢，朝廷方以有司失隄防，劾官吏。公时为右史在侍下，抗疏指明灾异，而未敢以告。忽庭闱昼寝惊寤，呼诸子语曰：「适梦一快行家来报云，舍人被大水飘出，修撰已授崇德使。此何祥也？」公因皇恐，自叙所奏。慈颜闻之喜，但趣家人治任待命而已。明日，谪沙县监当，逾年得自便，而修撰感疾卒，葬惠山。服阕，为太常少卿，岁在丙午。金人犯阙，渊圣欲亲征，公建议力驻乘舆，遂预大政。初，公尝除察官，乃与宗鉴同制。今上登极，进拜上宰，以御营使抚军，实宋十叶后。即惠山寺赐额曰崇亲报德禅院云。《泊宅编》十卷本卷六。
¶ 林灵素作《神霄箓》，自公卿以下，群造其庐拜受，独李纲、傅崧卿、曾几移疾不行。《困学纪闻》卷二十。
¶ 渊圣召公对延和殿，迎谓曰：「卿顷论水章疏，朕在东宫见之，至今犹能诵忆。尝为赋诗，有『秋来一凤向南飞』之句。」公叙谢。《宋名臣言行录》别集下卷一。
¶ 杨龟山见李伯纪责降中造宅，谓人曰：「李三好闲不得。」《野老记闻》。
¶ 靖康元年，金人初犯京师，种师道为宣抚使，李伯纪以右丞为亲征行营使。伯纪命大将姚平仲谋劫贼寨，数日前，行路皆知之，敌先为备。初出师，以为功在顷刻，令属官方允迪为露布。忽报失利，上震惊，于是免伯纪，师道亦罢，复建和议。《玉照新志》卷五。
¶ 李伯纪为行营使，时王仲时、张仲宗俱为属。王颀长，张短小，白事相随。一馆职同在幕下，戏曰：「启行营，大鸡昂然来，小鸡竦而待。」《苕溪渔隐丛话》后集卷三十六引《说诗隽永》。
¶ 李纲、种师道既罢，李邦彦坚主割地之议，遣割地使及遣使议和。陈东发愤伏阙上书，太学生具襕鞹，会于宣德门下者数百人，同日，军民数万会于宣德门，同太学生伏阙，乞用李纲。是日，会虏复攻城，军民……击登闻鼓，遇内侍朱拱之，撕擘死，骨血无余。又邦彦适过，军民骂曰：「李邦彦，汝是浪子，岂能做宰相。」拾瓦砾击之。邦彦跃马奔入朝堂乃免。由是内侍官撕擘杀之，张道济而下死者二十余人。渊圣登宣德门，传旨抚谕。开封尹王时雍以兵士数十人簇定东，又命刽子数人不离左右，主管殿前司王宗濋亦以殿前兵来往巡视。东挺身于斧锧之间。时雍宣言曰：「太学生以布衣敢劫天子，当行诛戮。」渊圣命中使宣谕，故东得免死。百姓皆言：「金人攻城急，乞召李纲捍贼。」渊圣从之，召纲复用为尚书右丞，尽兼旧职，仍兼提举城壁守御使，促登西壁。百姓见纲，皆呼曰：「右丞且与百姓为主。」纲亦言曰：「纲已在此，即登城矣，百姓不足忧。」促归照管老小，是日斩首乱者十余人，移时方定。《三朝北盟会编》卷三十四。
¶ 虏既退，上遣兵十万援太原，以〔李〕纲为宣抚使，固辞不行，至以告身纳榻前。上怒甚，事叵测。签书枢密院许翰与纲皆，蔡京交党也，翰执政，纲颇有力，密书「杜邮」二字以寄纲，纲即日承命。《三朝北盟会编》卷四十。
¶ 见陈东 4。
¶ 绍兴初，盛传《苏武令》词：「塞上风高，渔阳秋早，惆怅翠华音杳。驿使空驰，征鸿归尽，不寄双龙消耗。念白衣金殿，除恩黄阁，未成图报。　谁信我，致主丹衷，伤时多故，未作救民方召。调鼎为霖，登坛作将，燕然即须平扫。拥精兵十万，横行沙漠，奉迎天表。」云李丞相纲作。《云麓漫钞》卷十四。《南宋杂事诗》卷一。
¶ 李纲，字伯纪，闽人，蔡京之子攸党也。……张浚，〔黄〕潜善所引用，力攻纲，至贬海南军。……至今言败绩之大者，必曰富平之役也，追还〔浚〕，薄谴，俾居福州。而纲自南迁回，亦寓是州焉。先是，纲百计求复用，富于财，交结中外而未效。及浚至，纲谓此奇货可居，顷心结纳。浚亦自云深悔前日之言，相与驩甚。绍兴四年冬，刘齐、金虏合兵犯淮泗，朝廷震恐，宰相赵鼎尝失身于伪楚，初无敢荐者，而浚独荐于言官，鼎德之，至是乘急变召浚，复秉枢机。召命下，纲赆行百余奁，皆珍异之物，又以论时事疏托之。浚至，即日进纲疏，起纲帅豫章，许其入觐。纲见上，尽以前朝所得书诏、犀玉带、及家藏宝玩次第进献，上皆不纳，延留浃旬，赐厩马金带饮膳而已。纲既去，殊怏怏。……七年，鼎、浚争权。浚自为有却敌之功，兴复之策，当独任国事，讽侍从台谏及其党与攻鼎，出会稽。……合肥兵乱……纲意浚必败，即条十五事，奏浚措画之失，又贻书于浚痛诋其过，以副本传示远近，欲挤浚而钓奇，且示于浚不厚也。浚既贬永州，纲亦坐贬。薄及暴横贪墨而罢。鼎复相，穷治浚事，至今未已。呜呼，势利之交，古人羞之，其三相之谓欤！《三朝北盟会编》卷一百九十九引《秀水闲居录》。
¶ 李纲私藏过于国帑，厚自奉养，侍妾、歌僮、衣服、饮食，极于美丽。每飨客，殽馔必至百品。遇出，厨传数十担。其居福州也，张浚被召，纲赆行一百二十合，合以朱漆镂银装饰，样制如一，皆其宅库所有者。《旧闻证误》卷三引《秀水闲居录》。《宋名臣言行录》别集下卷一。《樵书》二编卷十。
¶ 建盗范汝为，窜回源洞自杀，余党走邵武。韩世忠遣将击之。初，世忠疑城中人皆附贼，欲尽杀之。至福州，见公，公谓曰：「建城百姓多无辜。」世忠受教，故民得全活。及师还，父老送之，请为建生祠，世忠曰：「活尔曹者，李相公也。」《宋名臣言行录》别集下卷一。
宗　泽 ¶ 《泊宅编》载宗泽初为馆陶尉，每获逃军即杀之，邑境为之无盗。吕吉甫尝戒之曰：「此虽除盗之策，恨子未曾观佛书，人命难得，不可妄杀，况国有常刑乎！」其后泽子五人，三人既已显官，皆死于泽前。《瓮牖闲评》卷八。《泊宅编》十卷本卷二，又三卷本卷上。《何氏语林》卷十九。
¶ 宗汝霖泽，政和初，知莱州掖县，时户部下提举司科买牛黄，以供在京惠民和济局合药用。督责急如星火，州县百姓竞屠牛以取黄。既不登所科之数，则相与敛钱以赂上下胥吏丐免。汝霖独以状申提举司，言牛遇岁疫则多病有黄，今太平已久，和气充塞，县境牛皆充腯，无黄可取。使者不能诘，一县获免。《闲燕常谈》。《宋稗类钞》卷一。</description></item><item><title>宋人轶事汇编卷二十九</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-29/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-29/</guid><description>宋人轶事汇编卷二十九 汪伯彦 ¶ 汪廷俊从梁才甫辟为大名机幕，专委以修北京宫阙，凡五年乃成。岁一再奏功，辄躐迁数官。五年间，自宣教郎转至中奉大夫，其滥赏如此。《老学庵笔记》卷一。
¶ 汪伯彦作西枢，有副承旨当唤状，而陈牒姓张校尉，名与汪同，遂止呼张校尉。其人不知为谁，久不敢出。再三喻令勿避，竟不敢言。既又迫之，忽大呼曰：「汪伯彦。」左右笑恐。汪骂之曰：「畜生。」遂累月不敢复出。《鸡肋编》卷中。
¶ 汪伯彦初拜相于维扬，正谢上殿，而笏坠中断，上以它笏赐之，非吉征也。未几，果有南渡之扰。《二老堂杂志》卷二。《齐东野语》卷十二。
吕颐浩 ¶ 建炎末，吕丞相颐浩以勤王复辟之切，进登相位。尝在中书怒一堂吏，命去其巾帻。吏对：「祖宗以来，宰相无去堂吏巾帻法。」公曰：「去堂吏巾帻当自我始。」吏不能对。《独醒杂志》卷九。
¶ 公为政喜用材吏，以其多出京、黼之门，恐为言者所持，乃白于上，下诏戒朋党，蔡京、王黼门人有材者听举用。《宋名臣言行录》别集卷二。
¶ 邓璋德甫，永州人，乡举八行。忠宣谪永，馆门下，教授诸孙。后过长沙，与故人蒋扩充之遇，蒋有送诗云：「高谈耳冷几经秋，邂逅长沙得少留。莫畏洞庭风浪险，主翁元是济川舟。」蒋由是诗名播湖湘间。后零陵簿李良辅媚附蔡京，以蒋诗闻于上。蒋被贬窜，守倅举邓八行者皆谴诎，李借此进。靖康间，吕元直执政，良辅至堂干禄。吕偶记昔事，云：「尔非陷范忠宣者耶！」命左右毁其朝服。绅莫不快意。《过庭录》。
¶ 见马纯 1。
¶ 建炎三年春，车驾仓卒南渡，驻跸于杭。有侍臣召对者，既对，所陈劄子首曰：「恭惟陛下岁二月东巡狩，至于钱塘。」吕相颐浩见之，笑曰：「秀才家，识甚好恶。」《老学庵笔记》卷八。
¶ 见宋高宗 26。
¶ 高宗南幸，舟方在海中，每泊近岸，执政必登舟朝谒。行于沮洳，则蹑芒鞵。吕元直时为宰相，顾同列戏曰：「草屦便将为赤舄。」既而傍舟水深，乃积稻杆以进，参政范觉民曰：「稻稭聊以当沙隄。」《鸡肋编》卷上。《西湖游览志余》卷二。《尧山堂外纪》卷五十七。《宋诗纪事》卷一百。
¶ 吕颐浩、范宗尹、王绹从车驾在海道，常郁郁不乐，游宴六鼇峰，以消忧感。《三朝北盟会编》卷一百三十六。
¶ 吕元直作相，治堂吏绝严，一日有忤意者，遂批其颊。吏官品已高，惭于同列，乃叩头曰：「故事，堂吏有罪，当送大理寺准法行遣，今乃如苍头受辱。某不足言，望相公存朝廷事体。」吕大怒曰：「今天子巡幸海道，大臣皆著草屦行泥泞中，此何等时，汝乃要存事体？待朝廷归东京了，还汝事体未迟在。」吏相顾称善而退。《老学庵笔记》卷二。《宋稗类钞》卷三。
¶ 吕颐浩喜酒色，侍妾十数，夜必纵饮。前户部侍郎韩梠，家畜三妾，俱有殊色，名闻一时。梠死，诸大将以厚赂取。吕用数千缗得一人，号「三孺人」，大宠嬖之。初则专预外事，公然交通韩氏，中外因以媒进。时吕已六十七岁矣。《宋名臣言行录》别集下卷一。《樵书》二编卷十。
¶ 见席益 1。
¶ 吕丞相元直以使相领宫祠，卜居天台，作堂名「退老」，每诵少陵「穷老真无事，江山已定居」之句以自况。《鸡肋编》卷下。
¶ 绍兴九年，吕忠穆公薨于天台。陈国佐侍郎为经营棺具，得于海上一富家，木极坚致，有朱漆三字曰「吕安浩」，题于盖上，盖其主人姓名，与公名才差一字。《夷坚志补》卷十。</description></item><item><title>宋人轶事汇编卷三十</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-30/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-30/</guid><description>宋人轶事汇编卷三十 岳　飞 ¶ 飞之在母怀也，有老父过，闻其母声，曰：「必生男也，当以功名显，致位三孤。」及生，有大禽若鹄，飞鸣于室之上，因名焉。未弥月，河决内黄西，水暴至。母姚氏寘之巨瓮中，冲涛乘流而下，及岸，得不死。《鄂国金佗续编》卷十七。
¶ 飞天资敏悟，强记书传，尤好《左氏春秋传》及《孙吴兵法》。家贫，拾薪为烛，达旦不寐。《鄂国金佗续编》卷十七。
¶ 〔先臣〕生而有神力，未冠，能引弓三百斤，腰弩八石。尝学射于乡豪周同。一日，同集众射，自眩其能，连中的者三矢，指以示先臣，曰：「如此而后可以言射矣。」先臣谢曰：「请试之。」引弓一发，破其筈，再发又中。同大惊，遂以其所爱弓二赠先臣。后先臣益自练习，能左右射，随发辄中。及为将，亦以教士卒，由是军中皆善左右射，屡以是破贼锋。《鄂国金佗稡编》卷四。
¶ 岳〔飞〕之门僧惠清言：岳微时居相台，为市游徼，有舒翁者善相人，见岳必烹茶设馔，尝密谓之曰：「君乃猪精也。精灵在人间，必有异事，它日当为朝廷握十万之师，建功立业，位至三公。然猪之为物，未有善终，必为人屠宰。君如得志，宜早退步也。」岳笑，不以为然。《夷坚甲志》卷十五。《坚瓠余集》卷一。
¶ 岳公飞微时，尝于长安道中遇一相者曰舒翁。飞时贫甚，翁熟视之曰：「子异日当贵显，总重兵，然死非其命。」飞曰：「何谓也？」翁曰：「第识之，子，猪精也，猪硕大而必受害。子贵显，则睥睨者众矣。」《独醒杂志》卷十。
¶ 岳太尉飞，本是韩魏公家佃客，每见韩家子弟必拜。《朱子语类》卷一百三十二。《南宋杂事诗》卷一。《宋稗类钞》卷八。
¶ 宣和六年，贼张超率众数百，围魏忠献王韩琦故墅。飞适在焉，怒曰：「贼敢犯吾堡耶！」超恃勇直前，飞乘垣，引弓一发，贯其吭，而一墅赖以全。《鄂国金佗续编》卷十七。
¶ 靖康元年，宗忠简公留守京城。岳忠武王飞时隶麾下，犯法当斩，忠简见而奇之，曰：「此将材也。」遂释不斩，而留之军前。会金人犯泛水，乃授以五百骑，俾为踏白使，已而凯旋，补为统领，寻迁统制，飞由是知名。《日损斋笔记》。
¶ 杜充之驻建康也，岳飞军立硬寨于宜兴，命亲将守之。飞兵出不利，夫人密谕亲将选精锐、具糇粮，潜为策应之备。未几，飞兵还，即入教场呼问之曰：「汝欲何为？」曰：「闻太尉军小不利，故择敢战之士以备策应，此男女孝顺耳。」飞曰：「吾命汝坚守根本，天不能移，地不能动。汝今不待吾令，擅自动摇，是无师律也。」立命责短状，将大惧，祈哀吐实，谓此非某所为，盖夫人亦曾有命耳。飞愈怒，竟斩之。《齐东野语》卷十三。
¶ 〔岳飞〕驻于镇江府，知泗州刘纲诣行府禀议。纲曰：「泗州在淮河之北，城郭不固，无兵无食，如有缓急，守乎？弃乎？」飞徐徐言曰：「此是润州，更有何名？」纲曰：「京口。」飞再问之，纲曰：「丹徒。」飞三问之，纲曰：「南徐。」飞曰：「只此是矣。」纲退，大叹服曰：「岳鹏举果有过人。」《三朝北盟会编》卷二百六。
¶ 〔岳〕飞驻军于洪州也。赵秉渊为江南西路兵马钤辖，洪州驻劄。飞因饮酒大醉，殴击秉渊几死，安抚使李回奏劾之。至是，上戒飞饮酒，飞自此不饮。《三朝北盟会编》卷一百五十五。《大金国志》卷十一。
¶ 〔岳飞〕到徽州，有百姓诉其舅姚某搔扰，飞白其母责之，曰：「舅所为如此，有累于飞，飞能容，恐军情与军法不能容。」母亦苦劝而止。他日，飞与兵押马，舅亦同行，舅出飞马前而驰约数十步，引弓满回身射飞，中其鞍鞒，飞驰马逐舅，擒下马，令王贵、张宪捉其手，自取佩刀破其心，然后碎割之。归白其母，母曰：「我钟爱此弟，何遽如此！」飞曰：「若一箭或上或下，则飞死矣。为舅所杀，母虽欲一日安不可得也。所以中鞍鞒者，乃天相飞也。今日不杀舅，他日必为舅所害，故不如杀之。」母意亦解。《三朝北盟会编》卷一百四十四。
¶ 岳武穆领兵过茶陵，乡人尹彦德以牛酒谒军门，犒军三日，武穆曰：「汝当以诗书教其子孙。」乃亲书「一经堂」三大字遗之。彦德如其言。子伯正、仲正后果登第。《嘉靖长沙府志》卷六。《柳亭诗话》卷二。
¶ 绍兴癸丑，岳武穆提兵平虔、吉群盗，道出新淦，题诗青泥市萧寺壁间云：「雄气堂堂贯斗牛，誓将直节报君雠。斩除顽恶还车驾，不问登坛万户侯。」淳熙间，林令梓欲摹刻于石，会罢去，不果。今寺废壁亡矣。《宾退录》卷一。
¶ 岳鹏举征群盗，过庐陵，托宿廛市。质明，为主人汛埽门宇，洗涤盆盎而去。郡守供帐，饯别于郊。师行将绝，谒未得通。问大将军何在，殿者曰：「已杂偏裨去矣。」其严肃如此，真可谓中兴诸将第一。周洪道为追复制词有云：「事上以忠，至不嫌于辰告；行师有律，几不犯于秋毫。」盖实录也。辰告者，谓岳尝上疏请建储云。《齐东野语》卷二十。《宋稗类钞》卷一。
¶ 岳飞讨杨么，时么据洞庭，出没不可测。偶获一谍者，问其巢穴，对曰：「险阻安可入？惟飞乃能入耳。」飞大笑曰：「天遣汝为此言，吾必破其巢穴。」三军大喜，迄平之。《鹤林玉露》丙编卷六。
¶ 鼎澧群盗，惟夏诚、刘衡二砦据险不可破。二人每自咤曰：「除是飞过洞庭湖。」其后卒为岳飞所破。《老学庵笔记》卷一。《宋诗纪事》卷一百引《古今风谣》。</description></item><item><title>宋人轶事汇编卷三十一</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-31/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-31/</guid><description>宋人轶事汇编卷三十一 朱　弁 ¶ 朱弁，字少张，徽州人，学文颇工。早岁漂泊，游京洛间。晁以道为学官于朝，一见喜之，归以从女。弁以启谢之云：「事大夫之贤者，以其兄子妻之。」又以李虚中之术，较量休咎，游公卿间。六飞在维扬，有荐之者，授修武郎、合门宣赞舍人，副王正道伦出疆，被拘在朔庭。因正道之归，賷表于上……上览之感怆，厚恤其家。《挥麈三录》卷三。
¶ 建炎二年正月，请使问安，补官借右武大夫、吉州团练使，充大金通问副使，寓北庭不屈。……后王伦复归，献公奉送徽考大行之文，有曰：「臣等猥以凡庸，误蒙采择。茂林丰草，被雨露于当年；绝党殊邻，犯风霜于将老，节上之旄尽洛，口中之舌徒存。叹马角之未生，魂消雪窖；攀龙髯而莫逮，泪洒冰天。」上读之感涕。《宋名臣言行录》续集卷五。《挥麈三录》卷三。《宋稗类钞》卷三。
¶ 李任道编《云馆二星集》，以新安朱弁与宇文虚中同载。虚中仕金，而朱以死自守，朱见之不乐，自为诗题其后曰：「绝域山川饱所经，客篷岁晚任飘零。词源未得窥三峡，使节何容比二星。萝茑施松惭弱质，蒹葭倚玉怪殊形。齐名李杜吾安敢，千载公言有汗青。」《涌幢小品》卷十八。
张　邵 ¶ 历阳张邵才彦，乃总得居士祁晋彦之兄也。建炎三年，自承奉郎上书赐对，假大宗伯奉使挞览军前，拘留幽燕者凡十五年。及和议成，绍兴十三年，始与洪皓、朱弁俱还。……先是太母归自北方，将发，得与天族别。渊圣偃卧车前，泣曰：「幸语丞相归我，处我一郡足矣。」才彦时亦闻之，痛愤。至是，服中遗相书，谓彼虽欲留渊圣以坚和好，然所贪者金帛，实不难于还，宜亟遣使。因大忤之，悔已莫及，更为好词，上疏颂其靖康乞立赵氏，冀赎失言之罪。上方褒秦和戎之功，才彦遂自秘选躐进敷文待制，秦愈疑之。才彦居四明，杜门绝交不出，惧祸佯狂。初，出使未还，妻李卒于家已累年。至是妄言：「吾妻死非命。」且指总得为辞。盖是时，实由已病言，或出于狂易。抑亦安国得罪，冀以自免。语转上闻，于是逮总得赴大理狱，鞫杀嫂事，囚系甚苦。其年十月，秦死，逼岁，安国叫阍……始得释去。然因是总得亦病狂惑。《齐东野语》卷十三。
¶ 〔张邵使金〕至潍州，接伴天使至。有妓乐出迎，公曰：「二圣见在北方，某为臣子所不忍听。」遂止乐。凡三请，方赴宴。宴罢，遣妓四人来侍，公明烛竟夕危坐。《三朝北盟会编》卷二百二十二。
张　祁 ¶ 见张邵 1。
¶ 张安国守抚州时，年未五十，其父总得老人在官。一日，老人在斋中索红笔发书，有两吏人来，声哄拱立，总得问为谁。对云：「书表司，适闻运使发书来祗应。」总得遣而去，却呼安国来曰：「抚州书表司是伏事汝，我如何使，汝当伏侍我发书。」安国侍立，候总得修书，封题遣发乃退。《同话录》。《宋稗类钞》卷四。
¶ 张晋彦才气过人，然急于进取。子孝祥在西掖时，晋彦未老，每见汤岐公自荐。岐公戏之曰：「太师、尚书令兼中书令，是公合作底官职。余何足道！」所称之官，盖辅臣赠父官也，意谓安国且大用耳。晋彦终身以为憾。《老学庵笔记》卷一。《宋稗类钞》卷六。
张孝祥 ¶ 〔总得居士张祁晋彦〕为小官时，尝为常子正同、胡明仲寅论荐。其后子正死，明仲斥久矣。绍兴二十四年，总得之子安国由乡荐得捷集英，考官置第七，秦埙为冠。埙试浙漕、南宫，皆第一。先胪传一夕，进御安国卷，纸既厚，笔墨复精妙，上览之喜甚，擢为首选，实以抑秦。秦不能堪，唶曰：「胡寅虽远斥，力犹能使故人子为状元邪！」已而廷唱，上又称其诗。安国诣谢，秦问学何书，曰：「颜书。」又曰：「上爱状元诗，常观谁诗？」曰：「杜诗。」秦色庄，笑曰：「好底尽为君占却。」《齐东野语》卷十三。《尧山堂外纪》卷五十八。
¶ 高宗酷嗜翰墨。于湖张氏孝祥廷对之顷，宿酲犹未解，濡毫答圣问，立就万言，未尝加点。上讶一卷纸高轴大，试取阅之。读其卷首，大加称奖，而又字画遒劲，卓然颜鲁。上疑其为谪仙，亲擢首选。胪唱赋诗上尤隽永。张正谢毕，遂谒秦桧。桧语之曰：「上不惟喜状元策，又且喜状元诗与字，可谓三绝。」又叩以诗何所本，字何所法。张正色以对：「本杜诗，法颜字。」桧笑曰：「天下好事，君家都占断。」盖嫉之也。……天性倜傥，轻财好施，勇于为义。为政平易，民咸思之。唯嗜酒好色，不修细行。高宗尝问以「人言卿赃滥」，孝祥拱笏再拜以对曰：「臣诚不敢欺君，臣滥诚有之，赃之一字，不敢奉诏。」上笑而寘之。人以为诚非欺君者。《四朝闻见录》乙集。《佩文斋书画谱》卷三十四引《江宁府志》。
¶ 〔张〕于湖，绍兴甲戌状，高宗谓为谪仙人。《香祖笔记》卷五。
¶ 高宗览娄陟明寅亮之议，垂意祖烈，诏择秦支，并建二王邸，恩礼未有隆杀也。会连岁芝生太宫，百执事多进颂诗，张紫微孝祥时在馆，独献文曰《原芝》：绍兴二十四年，芝生于太庙楹，当仁宗、英宗之室，诏群臣观瞻，奉表文德殿贺。既二年，芝复生其处，校书郎臣张孝祥作《原芝》曰……上得之喜，即擢为南宫郎。于是内廷始渐有所别，迄于建储云。《桯史》卷一。
¶ 绍兴乙卯，张安国为右史，明清与仲信兄在左，郑举善、郭世模从范、李大正正之、李泳子永多馆于安国家。春日，诸友同游西湖，至普安寺。于窗户间得玉钗半股、青蚨半文，想是游人欢洽所分授偶遗之者。各赋诗以记其事，归以录示安国。安国云：「我当为诸公攷校之。」明清云：「凄凉宝钿初分际，愁绝清光欲破时。」安国云：「仲言宜在第一。」俯仰今四十余年矣，主宾六人俱为泉下之尘，明清独苟存于世，追怀如梦，黯而记之。《玉照新志》卷四。《南宋杂事诗》卷七。
¶ 张安国守临川，王宣子解庐陵郡印归次抚。安国置酒郡斋，招郡士陈汉卿会。适散乐一妓，言学作诗，汉卿语之曰：「太守呼为『五马』，今日两州使君对席，遂成十马。汝体此意，作八句。」妓凝立良久，即高吟曰：「同是天边侍从臣，江头相遇转情亲。莹如临汝无瑕玉，暖作庐陵有脚春。五马今朝成十马，两人前日压千人。便看飞诏催归去，共坐中书秉化钧。」安国为之嗟赏竟日，赏以万钱。《夷坚支志》乙卷六。《青泥莲花记》卷十二。《宋稗类钞》卷四。</description></item><item><title>宋人轶事汇编卷三十二</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-32/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-32/</guid><description>宋人轶事汇编卷三十二 胡安国 ¶ 〔胡〕文定少时性最急，尝怒一兵士，至亲殴之，兵辄抗拒。无可如何，遂回入书室，作小册，尽写经传中文有宽字者于册上以观玩。从此遂不性急矣。《朱子语类》卷一百一。《宋稗类钞》卷八。
¶ 〔胡安国〕家世至贫，转徙流寓，遂至空乏，然「贫」之一字，于亲故间非惟口所不道，故亦手所不书。尝戒子弟曰：「对人言贫者，其意将何求？汝曹志之。」《宋名臣言行录》外集卷十。《昨非庵日纂》一集卷十二。
¶ 文定作〔杨时〕先生墓志，载先生奏安石为邪说之事。五峰问文定：「此章直似迂阔，何以载之？」文定曰：「此是取王氏心肝底刽子手段，何可不书？书之则王氏心肝悬在肉案上，人人见得，而诐淫邪遁之辞皆破矣。」《宋元学案》卷二十五。
¶ 〔胡安国〕子弟或近出宴集，虽夜已深犹不寝，必俟其归，验其醉否，且问所集何客，所论何事，有益无益。以是为常。《宋名臣言行录》外集卷十。《贤弈编》卷二。
胡　寅 ¶ 胡致堂寅，字明仲，文定公安国之庶子也。将生，欲不举。文定夫人梦大鱼跃盆水中，急往救之，则已溺将死矣，遂抱以为己子。少桀黠难制，父闭之空阁中，其上有杂木，过数旬，寅尽刻为人形。安国曰：「当思所以移其心。」遂引置书数千卷于其上，年余，悉能成诵，不遗一卷，遂为名儒。及贵显，不复为本生母持服，为右正言章夏所劾，会秦丞相亦恶之，遂谪新州安置。尝于谪所著《读史管见》数千万言，极意讥贬秦氏。《齐东野语》卷六。《尧山堂外纪》卷五十七。案：数千万言，「千」《宋史·胡寅传》作「十」。
¶ 绍兴乙卯夏大旱，车驾在临安府，诏禁屠宰以祷雨。谏议大夫赵霈上言：「自来断屠，止禁猪羊而不及鹅鸭，请并禁止。」中书舍人胡寅曰：「一疏无二百言，而用字以十数，况谏议乃及此乎？闻虏中统兵者号龙虎大王，脱或入寇，宜以鹅鸭谏议拒之。」时人以为名对。《闲燕常谈》。《鹤林玉露》乙编卷六。《西湖游览志余》卷二十一。
¶ 秦桧知公致仕之贫，因其往建州省觐世母，遗以白金。公报书曰：「愿公修政任贤，勿替初志尊王，攘狄以开后功。」桧以为讥己，始怒之。公尝游岳麓寺，大书壁间云：「是何南海之鳄鱼，来作长沙之鹏鸟。」于是，帅臣刘正方欲捃抚张浚诸人之罪。刘旦知潭州，潮阳人也，亦大怒，复讼公于桧。侍御史曹筠即奏公兄弟阿附赵鼎，私相朋比。公寻以李光通书，特落职名。《宋名臣言行录》别集上卷八。
¶ 《读史管见》乃岭表所作，当时并无一册文字随行，只是记忆，所以其间有抵牾处。有好诵佛书者，致堂因集史传中虏人姓名揭之一处，其人果收去念诵。此真戏也。《宋名臣言行录》别集上卷八。
¶ 朱文公云：顷年过七里滩，见壁间有胡明仲题词刻石，拈出严公怀仁辅义之语，以励往来士大夫，未尝不为之摩挲太息。然已不能尽记其语。后数十年，再过，因觅其石，则已不复存，意或者恶闻而毁之也。独一老僧年八十余，能诵其词甚习，为予道之，俾书之册。比予未久而还，则亦为好事者裂去矣。因览两峰赵傁《醉笔钓台乐府》偶记向所尝见一词，正与同调，并感胡公旧语，聊为书此。〔词曰〕「不见严夫子，寂寞富春山。空留千丈危石，高出暮云端。想像羊裘披了，一笑两忘身世，来插钓鱼竿。肯似林间翩，飞倦始知还。　中兴主，功业就，鬓毛斑。驰驱一世人物，相与济世艰。独委狂奴心事　，未羡痴儿鼎足，放去任疎顽。爽气动星斗，终古照林峦。」《晦庵集》卷八十四。《坚瓠六集》卷三。
胡　宏 ¶ 见朱熹 5。 高　闶 ¶ 见蒋㻅1。
¶ 高抑崇阅，绍兴中为礼部侍郎，忤秦桧，以本官奉祠四明里中。疾笃丐休致，且以书愬于秦，𫖮复职名，庶几禄及后人。盖是时有制，虽侍从未复元职，格其赏延故也。述其穷困之状，言极激切。秦览书，初亦怜之，呼持书之仆来，询其生计如何。而仆者强解事，迺为夸大之语，妄增其产业以白于秦。秦怒云：「高抑崇死犹诳人如此。」竟寝其请。至秦亡，始追贲次对而获恤典。《玉照新志》卷四。
刘子羽 ¶ 萨里干入兴元府，经略司刘子羽焚其城而遁。初，饶风关陷，子羽与吴玠谋守定军山，玠惮之，遂西。子羽亦退屯三泉县，从兵不及三百，与士卒同粗粝，至取草牙蘖食之，遗介书曰：「子羽誓死于此，与公诀矣！」时玠在兴州之僊人关为守备，得书而泣，其爱将杨政大呼军门曰：「节使不可负刘待制，不然，政辈亦舍节使去。」玠乃从麾下，由间道与刘子羽会于三泉。《建炎以来系年要录》卷六十三。</description></item><item><title>宋人轶事汇编卷三十三</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-33/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-33/</guid><description>宋人轶事汇编卷三十三 史　浩 ¶ 史丞相登科时，年恰四十矣。未策名之时，清贫特甚。尝当岁除之夕，随力享先，既罢，就寝，梦若在都城，二中贵人乘马来，宣唤甚急，遂随入大殿下。王者正坐，左右金紫侍立，容卫华盛。中贵引趋谒，稽首拜舞，类人间朝仪。殿庭两旁，各设一案，金银器皿，罗陈其上，晶荧夺目。未几，殿上人传呼，奉圣旨赐史某金器若干、银器若干，凡四百七十件。史倥偬骇异，莫之敢承。两青衣掖之使拜，乃跪谢而出。中贵复导之还，过巨川高桥，方陟数板，失足坠水，悸而寤。正旦日，以语其夫人。夫人笑曰：「昨夜大年节，民俗所重，我家尚无杯酒脔肉，虚度岁华，安得有金银如是之富？真是奸鬼相戏侮耳！」史亦为之解颜。已而擢绍兴乙丑第。逾一纪，始充太学官。……际遇飞龙在天之恩，遂跻位辅相，穷富极贵三十余年。计前后锡赉，正与梦中四百七十之数同。《夷坚甲志》卷六。
¶ 〔绍兴〕十八年，史越王以余姚尉摄昌国盐监。三月望，偕鄱阳程休甫由沈家门泛舟风帆，俄顷而至。诘旦诣善财岩潮音洞。……公扳缘而上，忽见金色身照耀洞府，眉目了然，程所见亦同，唯公更见双齿如玉雪。天将暮，有一长僧来访，云：「公将自某官历清要，至为太师。」又云：「公是一好结果的文潞公，他时作宰相，官家要用兵，切须力谏。后二十年当与公相会于越。」遂辞去。送之出门，不知所在。乾道戊子，以故相镇越。一夕，典客报有道人称养素先生，言旧与丞相接熟，典客不肯通刺，疾呼欲入谒。亟命延之，貌粹神清，谈论锋起，索纸数幅，大书云：「黑头潞相，重添万里之风光；碧眼胡僧，曾共一宵之清话。」掷笔，不揖而行。公大骇，遍遣兵寻觅不复见。追忆补陀之故，始悟长身僧及此道人皆大士见身也。《宝庆四明志》卷二十。《涌幢小品》卷二十六。
¶ 小说称史卫王浩为尉时，至补陀见大士，云：「此文潞公后身，他时作宰相，官家要用兵，切须力谏。」其后浩两授节钺，遍历三公，寿八十九。尝曰：「吾口不言兵，后必有为宰相者。」弥远，乃其次子。《雨航杂录》卷上。《南宋杂事诗》卷三。
¶ 见宋高宗 69。
¶ 见宋孝宗 6。
¶ 刘蕴古，燕人也。逆亮将南寇，使之伪降以觇国，而无以得吾柄，乃以首饰贩鬻，往来寿春，颇言两国事，见淮贾，辄流涕曰：「予何时见天日耶！」因纵谭亮国虚实，以啗朝廷，自诡苟见用，取中原，灭大金，直易事耳。边臣不疑，密以名闻，时兵衅已启，诏许引接。至行都，首言其二弟在北，皆登巍科，惟己两荐礼部而未第，因谋南归，以成功名。当国者喜之，遂授迪功郎、浙西帅司，准备差遗，时绍兴三十一年九月癸巳也。蕴古犹不厌意，日强聒于朝，辩舌泉涌，廷臣咸奇之。会亮诛，未得间以北，继改京秩为鄂倅。隆兴初元三月，濠梁奏北方游手万余人，应募欲以营田，蕴古闻而有请，愿得自将以与虏角，毋使徒老耒耝间。左揆陈文正、参预张忠定、同知辛简穆咸是之，次相史文惠独不可，曰：「是必奸人，来为虏间，国家隄防稍密，不得施其伎，欲姑以此万人，借手反国耳。」诸公杂然谓逆诈，文惠顾行首吏召之曰：「俟其来，尝可见也。」相与坐堂中，俟久之，至，文惠迎谓曰：「昔樊哙欲以十万众，横行匈奴中，议者犹以为可斩，子得万乌合，何能为？」蕴古素谓庙议咸许，其来也，意得甚，卒闻此语，大骇失色。遽曰：「某意无他，此万人家口皆不来，必不为吾用。不如乘其未定，挟去为一拍，事幸成，犹不可知耳。」文惠顾诸公曰：「已得之，
通判之言是矣。此万人固不留，独不知通判盛眷，今在何所？」时蕴古家在幽、燕，自知失言，内愒不得对，比茶瓯至，战灼不复能执，几堕地，遂退。诸公犹不然，然迄得不遣。既逾月，张忠献奏改倅太平州，往来都督府，禀议军事。后数载，蕴古私使其仆骆昂北归，有告者，及搜所遣家讯，则皆刺朝廷机事也，乃伏其诛，于是始服文惠之先识焉。初，吴山有伍员祠，瞰阛阓，都人敬事之。有富民捐赀为扁额，金碧甚侈。蕴古始至，辄乞灵焉，妄谓有心诺，辍俸易牌，而刻其官位姓名于旁。市人皆惊，曰：「以新易旧，恶其不华耳。易之而不如其旧，其意果何在？」有右武大夫魏仲昌者，独曰：「是不难晓。他人之归正者，侥幸官爵金帛而已。蕴古则真细作也。夫谍之入境不止一人，榜其名，所以示踵至者，欲其知已至耳。」闻者怃然不信，后卒如言。《桯史》卷十。
¶ 史浩，淳熙四年以少傅除保宁军节度使，奉祠，赐第都下。明年二月，孝宗自德寿宫回幸佑圣观，盖旧建邸也。召公同宴，曰：「去此十七年，今得与卿为丰沛故人之饮，可谓盛事，昔甘盘却无此乐。」公曰：「臣何人，敢比甘盘？」上曰：「朕心术之正，学有自得，实由卿力，此他人所不能知也。」公顿首谢。《云谷杂纪》卷四。
¶ 淳熙五年二月初一日，上过德寿宫起居，太上留坐冷泉堂，进泛索讫，至石桥亭子上看古梅。……上皇因言多日不见史浩，命内侍宣召。既至，起居讫，赐坐，并召居广、郑藻，初筵，教坊奏乐呈伎。酒三行，太上宣索市食，如李婆婆杂菜羮、贺四酪面、脏三猪胰胡饼、葛家甜食等数种。太上笑谓史浩曰：「此皆京师旧人。」各厚赐之。史起谢。又移宴静乐堂，尽遣乐工，全用内人动乐，且用盘架，品味百余种，酒行无算。又宣索黄玉紫心葵花大盏，太上亲自宣劝，史捧觞为两宫寿，时君臣皆已霑醉。小内侍密语史相公云：「少酌。」上闻之，曰：「满酌不妨，当为老先生一醉。」太上极喜，赐史少保玉带一条、冰片脑子一金合、紫泥罗二十匹、御书四轴。史相谢恩而退。《武林旧事》卷七。《西湖游览志余》卷三。
¶ 〔史〕越王自草表，中自序云：「逡巡岁月，七十有三。」而未得所对。有客以今余大参父能四六为荐者，越王召见，试以表中语，俾为属对。余应声曰：「此甚易。以『补报乾坤，万分无一』为对足矣。」越王大加赏识。《四朝闻见录》甲集。
¶ 史直翁为相，非无一善可称，子为权臣而掩其父之美。《困学纪闻》卷十五。
¶ 见陈康伯 6。
¶ 道隆观在州之南，奉岳行祠，往宋敕观额。建炎间，金人入境，以斧斫殿柱，为血流。金人乃亟遁去。一境生灵，借以全活。观旧有金阙寥阳宝殿。前忠定史越王尝赋《临江仙》词云：「试凭阑干春欲暮，桃花点点胭脂。故山凝望水云迷。数堆青玉髻，千顷碧琉璃。　我本清都闲散客，蓬莱未是幽奇。明朝归去鹤齐飞。三山乘缥缈，海运到天池。」《大德昌国州图志》卷七。《坚瓠乙集》卷二。案： 《坚瓠集》云词为史弥远作，误。
叶　颙 ¶ 孝宗时，近习梁俊彦请税两淮沙田，以助军饷。上大喜，付外施行。叶子昂为相，奏曰：「沙田者，乃江滨出没之地，水激于东，则沙涨于西；水激于西，则沙复涨于东。百姓随沙涨之东西而田焉，是未可以为常也。且辛巳兵兴，两淮之田租并复。至今未征，况沙田乎？」上大悟，即诏罢之。子昂退至中书，令人逮俊彦至，叱责之曰：「汝言利求进，万一淮民怨咨，为国生事，虽斩汝万段，岂足塞责！」俊彦皇汗免冠谢，久乃释之。《鹤林玉露》甲编卷六。
¶ 叶丞相颙与林安宅最厚，尝有简往来。丞相之子用林简粘于壁，林后谒丞相，见之不乐而去。林后除察院，首章论丞相，由是去国。疏上，事以风闻。彼时君臣得以自通，叶抗章自辨。寿皇付棘寺穷究，林之所言，乃是叶衡丞相之事。林以诬罔得谪，叶再相。《贵耳集》卷上。</description></item><item><title>宋人轶事汇编卷三十四</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-34/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-34/</guid><description>宋人轶事汇编卷三十四 朱　熹 ¶ 朱韦斋，晦庵先生父也，酷信地理，尝招山人择地，问富贵何如，其人久之答曰：「富也只如此，贵也只如此，生个小孩儿，便是孔夫子。」后生晦庵，果为大儒。文公为同安主簿日，民有以力强得人善地者，索笔题曰：「此地不灵，是无地理；此地若灵，是无天地。」后得地之家不昌。《尧山堂外纪》卷六十。《坚瓠丁集》卷二。
¶ 朱文公《与庆国卓夫人书》云：「五哥岳庙，闻尊意欲为五哥经营干官差遣，某切以为不可。人家子弟多因此坏却心性，盖其生长富贵，本不知艰难，一旦仕宦，便为此官，逐司只有使长一人可相拘辖，又多宽厚长者，不欲以法度见绳。上无职事了办之责，下无吏民窃伺之忧。而州县守令，埶反出己下，可以陵轹，故后生子弟为此官者，无不傲慢纵恣，触事懵然。愚意以为可且为营一稍在人下职事、吃人打骂差遣，乃所以成就之。若必欲与求干官，乃是置之有过之地，误其终身。」前辈爱人以德，至于如此。卓夫人乃少傅刘公子羽之妃，枢密共父之母，五哥即平甫，朱与刘盖姻娅。初，文公之父韦斋疾革，手自为书，以家事属少傅。韦斋殁，文公年十四，少傅为筑室于其里，俾奉母居焉。少傅手书与白水刘致中云：「于绯溪得屋五间，器用完备，又于七仓前得地，可以树，有圃可蔬，有池可鱼，朱家人口不多，可以居。」文公视卓夫人犹母云。《鹤林玉露》甲编卷二。《宋稗类钞》卷六。
¶ 晦庵省试，经题出「刚中而应」。连案者云：「此句凡七出。」先生嘿数止五出，乃据所记对义。及出院检视，果只五出，乃悟同经者相忌。是年先生登科。《吹剑四录》。
¶ 朱子晚年书门符云：「佩韦遵考训，晦木谨师传。」上句谓韦斋先生，下句谓刘屏山也。朱子年十四，师事屏山，字之曰元晦，祝词曰：「木晦于根，春乃晔荣；人晦于身，神明内膄。」故曰师传。《茶余客话》卷十。
¶ 考亭先生赋《武夷大隐屏》诗云：「瓮牖前头大隐屏，晚来相对静仪形。浮云一任闲舒卷，万古青山只么青。」五峰胡氏得其诗而诵之，谓南轩张敬夫曰：「佳则佳矣，惜其有体而无用。」遂自为诗以遗考亭先生，曰：「幽人偏爱青山好，为是青山青不老。山中出云雨太虚，一洗尘埃青更好。」胡公铨以诗荐先生于孝宗，召除武学博士，先生不拜。盖先生之意，以为胡公特知其诗而已。《四朝闻见录》甲集。
¶ 见胡铨 22。
¶ 胡澹庵上章，荐诗人十人，朱文公与焉。文公不乐，誓不复作诗，迄不能不作也。尝同张宣公游南岳，唱酬至百余篇。忽瞿然曰：「吾二人得无荒于诗乎？」……公尝举似所作绝句示学者云：「半亩方塘一鉴开，天光云影共徘徊。问渠那得清如许，为有源头活水来。」盖借物以明道也。又尝诵其诗示学者云：「孤灯耽寒焰，照此一窗幽。卧听簷前雨，浪浪殊未休。」曰：「此虽眼前语，然非心源澄静者不能道。」观此，则公之所作又可概见矣。《鹤林玉露》甲编卷六。
¶ 晦翁与吕东莱同读书云谷，日夜锐志著述。文公精神百倍，无少怠倦。东莱竭力从事，每至夜分，辄觉疲困，必息而后兴。尝自愧力之不及，爰询文公夜坐时，书几下若有物抵其足，据踏良久，精神倍增。数岁后，一夕，文公忽见神人头有目光百余，云多目星现。嗣是后几下之物不至，而文公夜分亦必就寝。《涌幢小品》卷十六。
¶ 晦庵、象山二先生，不惟以书往复辨论无极，鹅湖倡和，尤见旨趣。象山诗云：「墟墓生哀宗庙钦，斯人千古最灵心。涓流积至沧溟水，拳石崇成太华岑。简易工夫终久大，支离事业竟浮沈。欲知自下升高处，真伪先须辨古今。」晦庵次韵云：「德义风流夙所钦，别离三载更关心。偶扶藜仗过寒谷，又枉篮舆度远岑。旧学商量加邃密，新知培养转深沈。只愁说到无言处，不信人间有古今。」《庶斋老学丛谈》卷二。《宋诗纪事》卷四十八。
¶ 朱紫阳尝作一绝曰：「川源红绿一时新，暮雨朝晴更可人。书册埋头何日了，不如抛却去寻春。」陆象山闻而喜之曰：「元晦至此觉矣。」《柳亭诗话》卷十四。
¶ 嘉、隆间，金陵沈越《闻见杂录》载：按江西时，过白鹿洞书院，内有诸葛孔明木刻小像，诸生焚香供之。询其所以，皆云：「其来已远，未知所由。」后观《朱文公年谱》，言先生尝作卧龙庵祀孔明，即其地。而木刻像乃文公所立，彼时门人言其微意有在。盖朱子之意，以高宗南渡之后，偏安江左，委靡颓坠，不能振发恢复疆土以雪仇，故于孔明致意焉。《坚瓠余集》卷四。
¶ 南康六老堂，因五老峰，祀宋守朱元晦，曰六老。《枣林杂俎》中集。
¶ 张南轩知星命，乃判朱晦翁「宦多禄少」四字。晦翁点首云：「老汉生平辞官文字甚多。」《太平清话》卷下。
¶ 见陈亮 3。
¶ 见唐仲友 2。
¶ 见严蘂 1。</description></item><item><title>宋人轶事汇编卷三十五</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-35/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-35/</guid><description>宋人轶事汇编卷三十五 留　正 ¶ 见宋光宗 11。 赵汝愚 ¶ 隆兴三年，赵丞相汝愚廷试第一。时外舅为刑部侍郎，胪传既归，明清启云：「适曾称贺否？宗室魁天下，今日创见，可谓熙朝盛事，礼宜为庆。」外舅击节云：「班行中适无一人举此，今无及矣。」太息久之。《玉照新志》卷四。
¶ 〔赵〕汝愚唱名时，洪文惠公适为右相，侍立上侧，奏言：「近岁宗子甚好学，前举伯摅擢甲科，儒林以为创见。今汝愚遂魁天下，可谓瞻前无邻。本朝故事，科举先寒畯，有官人退居第二。乞只依胪传次序，勿令后来居上，以见麟趾之盛。」天颜有喜，良久曰：「姑循故事。」《云谷杂纪》卷三。
¶ 赵忠定汝愚初登第，谒赵彦端德庄。德庄故余干令，因家焉。故与忠定父兄游，语之曰：「谨毋以一魁寘胸中。」又曰：「士大夫多为富贵诱坏。」又曰：「今日于上前得一二语奖谕，明日于宰相处得一二语褒拂，往往丧其所守者多矣。」忠定拱手曰：「谨受教。」《齐东野语》卷八。《宋稗类钞》卷二。
¶ 赵汝愚初拜相，陈骙自参知政事除知枢密院。赵辞不受相印，乃改枢密使，而陈已供职累日。《容斋三笔》卷九。
¶ 见吴琚 6。
¶ 宁宗既受禅，韩平原所望不过节钺。知合刘弼尝从容告赵忠定曰：「此事侂胄不能无功，亦须分些官职与他。」忠定不答。由是渐有邪谋，迄逐众君子。余友赵从道有诗云：「庆元宰相事纷纷，说着令人暗断魂。好听当时刘弼语，分些官职乞平原。」余亦作一篇云：「斋坛一钺底须悭，坐见诸贤似烟。不使庆元为庆历，也由人事也由天。」《鹤林玉露》丙编卷六。《宋稗类钞》卷三。
¶ 汝愚尝云：「梦孝宗授以汤鼎，揹负白龙升天。」又沈有开尝在汝愚坐曰：「外间传嘉王出判福州，许国公判明州，三军士庶，已推戴相公矣。」又徐谊语人曰：「但得赵家一块肉足矣。」盖指魏王之子，徐国公柄也。楼钥行辞免批答，有「亲为伯父，固非同姓之卿」之语。太学上书，乞尊汝愚为伯父。周成子言「郎君不令」。田澹谓「宁宗非光宗子」。其说非一端。于是右正言李沐首疏其事，劾汝愚以「同姓居相位，非祖宗典故。方太上圣体不康之时，欲行周公故事。倚虚声，植私党，以定策自居，专功自恣」等事。遂罢汝愚相位，出知福州。既而台臣合奏，罢郡与祠。《齐东野语》卷三。
¶ 贬赵〔忠定〕制词，乃傅伯寿所草，韩〔侂胄〕亦先啗之以美官。词曰：「屈牦与广利妄议，武帝戮之于事闻之初；林甫辅明皇不忠，肃宗诛之于论定之后。是皆宗室之为相，卒蹈谴呵而寘刑。」盖窃东坡惧吕惠卿之故智也。赵听制，手持象简，不知轻重云。《四朝闻见录》乙集。
¶ 赵忠定横遭迁谪，去国之日，天为雨血，京城人以盆盎贮之，殷殷然。《四朝闻见录》甲集。《南宋杂事诗》卷一。参见周端朝 2。
¶ 见赵鼎 25。
¶ 宋赵汝愚〔题福州鼓山〕诗：「几年奔走厌尘埃，此日登临亦快哉。江月不随流水去，天风常送海涛来。」朱文公摘诗中「天风海涛」字题扁，严次山有《水龙吟》题于壁。《山堂肆考》卷一百七十四。《坚瓠戊集》卷四。
¶ 见韩侂胄 4。
¶ 〔赵〕忠定季子崇实，闲因与予商榷骈俪，以为：「此最不可忽。先公居政地，闲以此观人，至尺牍小简亦然，盖不特骈俪。或谓先公曰：『或出于他人之手，则难于知人矣。』先公曰：『不然，彼能倩人做好文字，其人亦不碌碌矣。』此先公抡才报国之一端也。」《四朝闻见录》甲集。
¶ 丰乐楼旧为众乐亭，又改耸翠楼，政和中改今名。淳祐间，赵京尹与重建，宏丽为湖山冠。又甃月池，立秋千，梭门植花木，构数亭。春时游人繁盛，旧为酒肆，后以学馆致争，但为朝绅同年会拜乡会之地。林晖、施北山皆有赋。赵忠定《柳梢青》云：「水月光中，烟霞影里，涌出楼台。空外笙箫，云间笑语，人在蓬莱。　天香暗逐风回。正十里、荷花盛开。买个小舟，山南游遍，山北归来。」吴梦窗尝大书所赋《莺啼序》于壁，一时为人传诵。《武林旧事》卷五。《词林纪事》卷十。</description></item><item><title>宋人轶事汇编卷三十六</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-36/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-36/</guid><description>宋人轶事汇编卷三十六 郑清之 ¶ 郑安晚丞相未贵时，赋《冬瓜》诗云：「翦翦黄花秋后春，霜皮露叶护长生。生来笼统君休笑，腹内能容数百人。」宰相器宽，已于此诗见之。《梅磵诗话》卷中。
¶ 郑丞相清之，在太学十五年，殊困滞无聊。乙亥岁，甫升舍选，而以无名阙，未及奏名，遂仍赴丁丑省试。临期，又避知举袁和叔亲试别头，愈觉不意。及试，《青紫明主恩》诗押「明」字。短晷逼暮，思索良艰。漫检韵中，有頳字可用，遂用为末句云：「他年蒙渥泽，方玉带围頳。」归为同舍道之，皆大笑曰：「绿衫尚未能得着，乃思量系玉带乎？」已而中选，攀附骤贵，官至极品，竟此赐，遂成吉谶。《齐东野语》卷八。《西湖游览志余》卷二十二。《尧山堂外纪》卷六十二。
¶ 见赵方 3。
¶ 郑清之，字德源，号青山，又号安晚，为穆陵之旧学。端平初相，声誉翕然。及淳祐再相，已耄及之，政事多出其姪孙太原之手，公论不与。……辛亥冬，祈雪，得雷电大作，而清之薨于位，恩数极厚。明年，傅端林彬之按太原公受贿赂窃取相权，凡所以误故相者，皆太原之罪，乞罢其阁职，勒守故相之墓，上从之。初，清之之重来也，有作诗讥之云：「一劄未离丹禁地，扁舟已自到江干。先生自号为安晚，晚节胡为不自安。」及其薨也，又有诗云：「光范门前雪尺围，火云烧尽晓风吹。堪嗟淳祐重来日，不似端平初相时。里巷谁为司马哭，番夷肯为孔明悲。青山化作黄金坞，可惜角巾归去迟。」《癸辛杂识》别集下。
¶ 淳祐丁末，郑清之再相，郑震登门骂曰：「端平败相，何堪再坏天下。」被执，女子俱下狱。京尹赵与纵之。《南宋杂事诗》卷四引《清隽集传》。
¶ 〔郑〕安晚当国时，一日退朝后，诸公造见，延之□□。时适秋晚，见一叶坠于金鱼池中，风吹不定，因命诸公赋诗。其间律绝古体皆有之，多不惬其意，独华谷严粲坦叔止得一句云：「风池行落叶。」安晚再三称赏。次日有中舍之除。《梅磵诗话》卷中。
¶ 安晚郑公私居青田。府鹿食民稻，犬噬杀之，府嘱守黥犬主。幕官拟云：「鹿虽带牌，犬不识字。杀某氏之犬，偿郑府之鹿，足矣。」守从之。《随隐漫录》卷五。《宋稗类钞》卷一。
¶ 国朝金之俊《游洞庭西山记》云：「自郑泾湾东行数武，为金家岭，稍东为东明山，有宋宰相郑廉夫讳清之墓，古松二株，状如虬龙干霄。又东为疃里山，五义女墓在焉，即廉夫孙女，曰贞，曰素，曰淑，曰雅，曰新。德祐乙亥九月，金人济江，自以美质，恐为人所乱，豫筑一大圹，因事亟，丙子二月八日，五女并生藏之。《茶香室四钞》卷二十。
乔行简 ¶ 乔孔山平章，东阳人，未第时，每夜提瓶，沽油四五文，藏于青布禙袖中归，然灯读书。本县周押司日见而揶揄之，故触瓶污衣。孔山及第，不十年，为浙东帅，本县夏纲丝绵至，判云「排军押出本县押司周某，限几日」。一邑惊骇何谓，其人自分必死，轻则黥籍。及至，呈到状，公不判，亦无语；旬日再呈，亦然；月余又呈，公令押出。公曰：「周押司无恙否？」周再拜告，乞免性命，公但指其座云：「此座，是秀才都有分来坐得，今后休欺凌穷秀才。」送一千贯压惊，放之。《庶斋老学丛谈》卷下。
¶ 文忠真公奉使金廷，道梗不得进，止于盱眙。奉币反命，力陈奏疏，谓敌既据吾汴，则币可以绝。朝绅三学主真议甚多，史相未知所决。乔公行简为淮西漕，上书庙堂云云，谓「强鞑渐兴，其势已足以亡金。金，昔吾之雠也，今吾之蔽也。古人唇亡齿寒之辙可覆，宜姑与币，使得拒鞑。」史相以为行简之为虑甚深，欲予币犹未遣，太学诸生黄自然、黄洪、周大同、家、徐士龙等，同伏丽正门，请斩行简以谢天下。《四朝闻见录》甲集。
¶ 〔嘉熙三年〕乔行简用元祐故事，平章军国重事。李宗勉左丞相。史嵩之入奏，就拜右丞相。嵩之独当国，一时正人如杜范、游侣、刘应起、李韶、赵汝腾等皆以不合逐去。三相当国，时论谓乔失之泛，李失之狭，史失之专。然宗勉清谨守法，号贤相。《宋季三朝政要》卷二。
¶ 乔平章为左相，时已年八十余，因榜府门曰「七十者，许乞致仕」。为一轻薄子书一诗于右曰：「左相门前有指挥，小官焉敢不遵依。若言七十当致仕，八十公公也合归。」因是卷榜而入。《贵耳集》卷上。
¶ 乔文惠行简，嘉熙之末，自相位拜平章军国重事，年已八袠矣，时皆以富贵长年羡之。而公晚年子孙沦丧，况味尤恶，尝作《上梁文》云：「有园有沼，聊为卒岁之游；无子无孙，尽是他人之物。」又《乞归田里表》云：「少、壮、老，百年已逾八袠；祖、子、孙，三世仅存一身。」闻者怜之。《齐东野语》卷五。
崔与之 ¶ 宋丞相崔与之，号菊坡，理宗朝入相。归蜀建造府第，极其壮丽。里中有豪商姓李，亦从而倣之，就倩崔府造屋匠人，一依崔府绳墨尺寸不差，造屋一所。落成之日，崔相亲登其门借观，李商大喜。既归，崔相唤匠人来，问曰：「汝与某人竖此居，好则好矣，则少两枝梁。」匠人云：「此一依相府规模，不知少两枝梁在何处？」崔相曰：「一枝是没思量，一枝是没酌量。」《湖海新闻夷坚续志》前集卷一。
¶ 宋季崔丞相与之，号菊坡。至八世，其家有菊数本，皆一蒂两蕊，人咸异之。《徐氏笔精》卷七。
李宗勉 ¶ 先君子于绍定四年辛卯，出宰富春，九月到任。……壬辰岁，余实生于县斋。其时李文清方闲居於邑中，其家强干数十，把握县道，难从之请，盖无虚月。先人惟理自循，不能一一尽奉其命也，以此积怨得罪焉。邑有官妓曰蔡闰，为文清所盼，每欲与之脱籍而未能。一日，酒边曰：「此妓，某未尘忝时，已见其在籍中矣。」意欲言其系籍已久矣。先子因顾蔡曰：「汝入籍几何时？今几岁矣？」蔡不悟，直述所以。攷之则李公登科之岁，此妓方生十年耳。李不觉面发赤，以为先子有意于相窘，其实出于无心也，于是衔之。及入台，先子已满去，乃首章见劾焉。《癸辛杂识》后集。</description></item><item><title>宋人轶事汇编卷三十七</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-37/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-37/</guid><description>宋人轶事汇编卷三十七 贾似道 ¶ 隆国黄夫人，湖州德清县人。……秦齐国夫人胡氏，亦同邑人，相去才数里。贾涉济川以制置，少日，舟过龟溪，见妇人浣衣者，偶盼之，因至其家。问夫何在，曰：「未归。」语稍洽，调之曰：「肯相从乎？」欣然惟命。及夫还，扣之，亦无难色，遂以归。既而生似道。未几去，嫁为民妻，似道少长，始奉以归。性极严毅，似道畏之。当景定、咸淳间，屡入禁中，隆国至同寝处，恩宠甚渥。年至八十有三。上方赐秘器及冰脑各五百两，赙银绢四千两疋，命中使护葬，帅漕供费，凡两辍朝，赐谥柔正，又赐功德寺及田六千亩，可谓盛极矣。《齐东野语》卷十五。《宋稗类钞》卷一。
¶ 〔贾〕似道母两国夫人胡氏者，钱唐凤口里人。贾涉至凤口，见而悦之，戏曰：「汝能从我乎？」妇曰：「有夫，安得自由？待其归，君自为言。」夫归，欣然卖与。嘉定癸巳，涉为万安丞，似道在孕，不容于嫡，县宰陈履常者，涉与之通家往来，以情告之，遂相与谋。陈宰令其妻过丞厅，诸妾环侍。谈话间，因语丞妻以乏使令，欲借一妾。涉妻云：「惟所择用。」陈妻遂指似道之母，涉妻幸其去，忻然许之，即随轩以归县衙。及八月八日，似道生于县治，贾丞校事他郡，归诣于宰，方始知之，终不以入涉家。后去任，虽似道归乡，而其母竟流落，嫁为石匠妻。及似道镇维扬，访得其母，偕石匠来见。似道使石匠往江上兴贩，计沉之江，子母方得聚会。享富贵四十年。咸淳十年，以寿终。似道归越治葬，太后以下及朝士贵戚，设祭馔以相高为竞，有累至数丈者，装祭之次，至攧死数人。送葬者值水潦，不问贵贱，没及腰膝，不得遂便，虽度宗山陵，无以加此。《西湖游览志余》卷五。《古杭杂记》。
¶ 徐谓礼尝涉猎袁、李之书，自夸阅人贵贱多奇中。与贾师宪丞相为姻联，贾时年少，荒于饮博，其生母胡夫人苦之。因扣徐曰：「儿子跌宕若此，以君相法言之，何如？」徐曰：「夫人勿多忧，异日必可作小郡太守。」母喜而记其言。他日，贾居相位，徐以亲故求进，久之不遂。贾母为言之，贾不获已，答曰：「徐亲骨相寒薄，止可作小郡太守耳。」遂以上饶郡与之，以终其身，盖深衔前言也。然师宪日常驰马出游湖山，小憇栖霞岭下。忽有布裘道者瞪视曰：「官人可自爱重，将来功名不在韩魏公下。」贾意其见侮，不顾而去。既而醉博平康，至于破面。他日复遇道者，顿足惊叹曰：「可惜！可惜！天堂已破，必不能令终矣。」其后悉验。《齐东野语》卷十七。《西湖游览志余》卷五。《何氏语林》卷二十三。《宋稗类钞》卷七。
¶ 贾似道，嘉熙戊戌以其姊贵妃之故，得赴廷对。是时贵妃在大内。廷对之日，节次当事人供奉汤药饮食。自庚申入相之后，躐拜平章，联科必严过省及覆试之禁，或为诗末联云：「戊戌若还严覆试，如今安得有平章。」其意甚当。《钱塘遗事》卷四。
¶ 公太学出身，治书义号「铁脚鸡」，决事判笔如飞。有萧某者，吉州老儒，曾摄邑簿，二子儒业，行橐稍厚。晚纳一妇，艳而黠，一日其赀同奸夫逃去，随获之。公已断罪遣离，萧簿复令二子陈词，乞留其妇。公判云：「甑已破矣，视之何益？阿范之所为如此，萧某不得以为妻，士俊兄弟得以为母乎？恐是此状出于萧某之意，遣其子有请。果尔，真是日暮途远，倒行而逆施者矣，萧某非爱其身，士俊兄弟非爱其父。门示。」《庶斋老学丛谈》卷下。
¶ 〔贾〕似道开阃日，有桃符一联云：「笑迎珠履三千客，坐拥貔貅百万兵。」人皆称羡，一客独叹曰：「若是，则客居主位矣，何不曰『坐拥貔貅兵百万，笑迎珠履客三千』？」贾大喜，厚赠之。《西湖游览志余》卷五。《尧山堂外纪》卷六十。
¶ 公自江陵易阃两淮，方三十岁。有饯以词者，后云：「握虎符、持玉节、佩金鱼。三十正当方面，此事世间无。寄语东淮父老，夺我诗书元帅，于汝抑安乎。早早归廊庙，天下尽欢娱。」亦当时之豪杰也。随行银数十万两，黄金数万两，皆其所蓄。沿淮巡警犒赏过半，如城海州，城通州，城宝应，朝廷科降不足，皆捐助之。惜乎拜相之后，恃功固位，怙宠专权，度宗待以师相，言听计从，凡勋名相轧者，皆忌害之，子孙至于流离丐贷。不能防满，不知归老，以致亡国杀身。《庶斋老学丛谈》卷下。
¶ 东淮飞蝗，公令驱逐过江。或曰：「朝廷恐有言语。」公曰：「无虑。」是日西北风大作，蝗皆入江矣。邦人至今神之。《庶斋老学丛谈》卷下。
¶ 见罗椅 1。
¶ 贾师宪景定庚申自江上凯旋归朝，遂拜少师，赐玉带。及入朝之日，马蹶而坠，碎其带焉，人人皆知为不祥。《癸辛杂识》续集下。
¶ 理宗庚申，贾似道初入相。有人作诗云：「收拾乾坤一担担，上肩容易下肩难。劝君高着擎天手，多少傍人冷眼看。」《古杭杂记》。《尧山堂外纪》卷六十二。《宋稗类钞》卷六。《宋诗纪事》卷九十六。
¶ 见吴潜 5。
¶ 见吴潜 6。
¶ 似道欲行富国强兵之策。是时刘良贵为都曹尹天府，吴势卿饷淮东，入为浙漕，遂交赞公田之事，欲先行之浙右，候有端绪，则诸路仿行之。于是以官品限田，立回买、派买之目，民间骚然，有为诗云：「襄阳累载困孤城，豢养湖山不出征。不识咽喉形势地，公田枉自害苍生。」其后，又立推排打量之法，白没民产，有人作诗云：「三分天下二分亡，犹把山川寸寸量。纵使一丘添一亩，也应不似旧封疆。」又有作《沁园春》词云：「道过江南，泥墙粉壁，右具在前。述何县何乡里，住何人地，佃何人田。气象萧条，生灵憔悴，经界从来未必然。惟何甚，为官为己，不把人怜。　思量几许山川，况土地分张又百年。西蜀巉岩，云迷鸟道，两淮清野，日警狼烟。宰相弄权，奸人罔上，谁念干戈未息肩。掌大地，何须经理，万取千焉。」枢密使文及翁作《百字令·咏雪》以讥之云：「没巴没鼻，煞时间做出，漫天漫地。不问高低并上下，平白都教一例。鼓弄滕六，招邀巽二，只凭施威势。识他不破，至今道是祥瑞。　最苦是鹅鸭池边，三更半夜，误了吴元济。东郭先生都不管，挨上门儿稳睡。一夜东风，三竿红日，万事随流水。东皇笑道，山河原是我的。」《西湖游览志余》卷五。《钱塘遗事》卷五。《尧山堂外纪》卷六十二。
¶ 贾相当国，陈藏一作《雪词》讥之，词曰：「没巴没鼻，霎时间、做出漫天漫地。不论高低并上下，平白都教一例。鼓动滕六，招邀巽二，一任张威势。识他不破，只今道是祥瑞。　却恨鹅鸭池边，三更半夜，误了吴元济。东郭先生都不管，关上门儿稳睡。一夜东风，三竿暖日，万事随流水。东皇笑道，山河元是我的。」《钱塘遗事》卷四。
¶ 成化初，邢公宥为郡守……以郡中久荒，陂荡起税，民心颇怨。有以旧诗刺之曰：「量尽沙边到水边，只留沧海与青天。渔舟若返闲洲渚，为报沙鸥若浪眠。」邢闻之以为刘廷美所作。……此诗乃宋人刺贾似道者。《寓圃杂记》卷六。</description></item><item><title>宋人轶事汇编卷三十八</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-38/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-38/</guid><description>宋人轶事汇编卷三十八 文天祥 ¶ 予以五月二日子时生，大父梦予腾紫云而上，命名云孙，既长，朋友字曰天祥。后以字贡于乡，字之者改曰履善。理宗览对策，见其名曰：「此天之祥，乃宋之瑞也。」朋友遂又字之曰宋瑞。《文山集》卷二十一。《南宋杂事诗》卷七引《梦占类考》。
¶ 宋《宝祐四年登科录》，第一甲第一名文公天祥，第二甲第一名谢公枋得，第二甲第二十七人陆公秀夫，忠节萃于一榜，洵千古美谈。《筠廊二笔》卷下。《南宋杂事诗》卷五。
¶ 欧阳巽斋为朱门世嫡，其弟子为文山。徐径畈为陆氏世嫡，其弟子为叠山。二公为宋之大忠，其生平未尝有语录行世，故莫知其为朱、陆之私淑者。文山尤不羁，留情声色，而孰知其远有源流也。《鲒埼亭集》外编卷四十七。
¶ 文时学昔为秘书郎日，有金钩相士，朝省会日挤于厅吏辈入省中，遍阅诸馆职，继而扣之云：「左偏坐二人，一月皆当补外。末坐一少年，最不佳，官虽极穹，然当受极刑。」扣其何以知之，云：「顶有拳发，此受刑之相也。凡人若具此相，无得免者。」盖文宋瑞时为正字，居末坐也。……又尝见宋瑞自云：「平生凡十余次梦中见髑髅满前后无数，此何祥也！」《癸辛杂识》续集下。《茶香室丛钞》卷三。
¶ 文山天祥守宣城日，偶夜默坐于静室，止存灯一檠而已。略似睡间，忽神出于泥丸，玩弄久之，复从元处入。公平昔未尝学仙，出神岂常人哉！忽然有此。《湖海新闻夷坚续志》前集卷二。
¶ 文山曾遭某人弹章，后为交代，某官通启云：「率尔而言，聊责《春秋》之备；所过者化，何伤日月之明。」文山回云：「人生何处不相逢，岂宜著意；世事转头皆是梦，便可忘言。」《庶斋老学丛谈》卷四。
¶ 临安将危时，文天祥语幕官曰：「事势至此，为之奈何？」客曰：「一圑血。」文曰：「何故？」客曰：「公死，某等请皆死。」文笑曰：「君知昔日刘玉川乎？与一娼狎，情意稠密，相期偕老，娼绝宾客，一意于刘。刘及第，授官，娼欲与赴任，刘患之，乃绐曰：『愿与汝俱死，必不独行也。』乃置毒酒，令娼先饮，以其半与刘，刘不复饮矣。娼遂死，刘乃独去。今日诸君得无效刘玉川乎？」客皆大笑。《西湖游览志余》卷六。《宋稗类钞》卷三。
¶ 宋将亡，文文山见真州树纹生「天下赵」三字，心大喜，以为是「虫食叶，公孙病已立」之征，卒不应。《随园随笔》卷二十八。
¶ 〔文〕丞相兵败于吉之空坑，有石大如数间屋，忽然自山顶落，当路径，元兵望而大惊，稍却，公乃得脱去。《涌幢小品》卷二十。
¶ 空坑败溃……夫人与佛生、柳小娘、环小娘、颜孺人、黄孺人皆为俘虏……至元帅所，已失佛生，必有爱其后秀，养为己子矣。《文山集》卷二十一。
¶ 〔文〕丞相既俘，其夫人欧阳氏为大将军将校所执。将逼而辱之，夫人曰：「吾有死耳，义不以洁白之躯辱于贱卒。夫，吾天也。夫既执，尚安所顾借哉，夫不负国，我独安忍负夫也。」遂自刭死。丞相闻之，哭而祭之。《宋遗民录》卷十。
¶ 文丞相既败，元人获置舟中，既而挟之蹈海。厓山既平，复逾岭而北。道江右，作《酹江月》二篇，以别友人，皆用东坡赤壁韵。其曰「还障天东半壁」，曰「地灵尚有人杰」，曰「恨东风不借世间英物」，曰「只有丹心难灭」，其于兴复，未尝不耿耿也。《渚山堂词话》卷二。
¶ 贾余庆、刘岊相继降元。一日，留远亭夜集，北人然火亭前，聚诸公列坐行酒。贾有名风子，满口骂坐，毁宋朝人物无遗，以此献佞。北人惟亹亹笑。刘数奉以淫亵，诸酋专以为笑具。于舟中取一村妇至亭中，使荐刘寝，据刘交坐。诸酋又嗾妇抱刘以为戏。文山不胜悲愤，口占刺之。刺贾云：「甘心卖国罪滔天，酒后猖狂诈作颠。把酒逢迎酋虏笑，从头骂坐数时贤。」刺刘云：「落得称呼浪子刘，樽前百媚佞旃裘。当年鲍老不如此，留远亭前犬也羞。」《尧山堂外纪》卷六十三。《坚瓠癸集》卷三。《文山集》卷十八。
¶ 文信国被执北行，次信安，馆人供帐甚盛。信国达旦不寐，题词于壁，调寄《南楼令》。词曰：「雨过水明霞，潮回岸带沙。叶声寒、飞透窗纱。懊恨西风吹世换，又吹我、落天涯。　寂寞古豪华，乌衣又日斜。说兴亡、燕入谁家。只有南来无数雁，和明月、宿芦花。」《坚瓠补集》卷三。《词苑丛谈》卷七。《词林纪事》卷十四。案：此词一说邓剡作。
¶ 方〔天祥〕过南安，时遣人告墓，以弟壁之子升为嗣。又寄弟诗曰：「亲丧君自尽，犹子自吾儿。」《南宋杂事诗》卷七引《书系》。
¶ 宋文文山《指南后录》云：从者七人，或逃、或死、或逐，今仅存一人，曰刘荣。按刘荣为文山从者，世罕知之。又有孙礼，文山命其驰归，以文告祖祢，以诗别诸友。而孙礼竟不曾往，则其人不足道也。《茶香室续钞》卷四。《指南后录》卷一。
¶ 宋丞相文文山被执至燕京，闻军中之歌《阿剌来》者，惊而问曰：「此何声也？」众曰：「起于朔方，乃我朝之歌也。」文山曰：「此正黄钟之音也，南人不复兴矣。」《至正直记》卷一。</description></item><item><title>宋人轶事汇编卷三十九</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-39/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-39/</guid><description>宋人轶事汇编卷三十九 李退夫 ¶ 冲晦处士李退夫者，事矫怪，一子游京师，居北郊别墅，带经灌园，持古风外饰。一日，老圃请撒园荽，即《博物志》张骞西域所得胡荽是也。俗传撒此物，须主人口诵猥语播之则茂。退夫者固矜纯节，执菜子于手撒之，但低声密诵曰：「夫妇之道，人伦之性」云云，不绝于口。夫何客至，不能讫事，戒其子使毕之。其子尤矫于父，执余子呪之曰：「大人已曾上闻。」皇祐中，馆阁以为雅戏，凡或淡话清谈，则曰：「宜撒园荽一廵。」《湘山野录》卷中。 杨　异 ¶ 杨叔贤，自强人也，古今未尝许人。顷为荆州幕，时虎伤人，杨就虎穴磨巨崖大刻《诫虎文》，如《鳄鱼》之类。其略曰：「咄乎，尔彪，出境潜游。」后改官知郁林，以书托知军赵定基打《诫虎文》数本，书言「岭俗庸犷，欲以此化之」。仍有诗曰：「且将先圣诗书教，暂作文翁守郁林。」赵遣人打碑，次日，本耆申某月日磨崖碑下大虫咬杀打碑匠二人。荆门止以耆状附递寄答。《湘山野录》卷上。《宋稗类钞》卷六。
¶ 杨叔贤郎中异，眉州人，言顷有眉守初视事三日。大排，乐人献口号。其断句云：「为报吏民须庆贺，灾星移去福星来。」新守颇喜。后数日，召优者问：「前日大排，乐词口号谁撰？」其工对曰：「本州自来旧例，只用此一首。」《湘山野录》卷上。《宋稗类钞》卷六。
耿仙芝 ¶ 大名进士耿仙芝，以诗著，其一联云：「浅水短芜调马地，淡云微雨养花天。」为人所称。《温公续诗话》。 张　湍 ¶ 张湍为河南司录，府当祭社，买猪以呈尹，而猪辄突入湍家，湍即捉杀之。湍对尹云：「律云，猪无故夜入人家，主人登时杀之，勿论。」尹笑之，为别市猪。《中山诗话》。《宋朝事实类苑》卷六十六。《宋稗类钞》卷六。 蔡　绳 ¶ 京兆醴泉主簿蔡绳，余友人也，亦得饥疾，每饥立须啖物，稍迟则顿仆闷绝。怀中常置饼饵，虽对贵官，遇饥亦便龁啖。绳有美行，博学有文，为时闻人，终以此不幸。无人识其疾。《梦溪笔谈》卷二十一。《墨客挥犀》卷六。 陈有方 ¶ 太子中书舍人陈有方知蕲水县，临水创亭，名「必观」，盖取荀况「君子必观于水」之义。或者解曰：「必观亭者，必停官也。」后有方竟以罪免官而去。《青箱杂记》卷七。 郭　朏 ¶ 郭朏，字景初，泉州人。少有才学，而性甚轻脱。尝夜出，为醉人所诬。太守诘其情状，朏笑曰：「谚所谓『张公吃酒李公醉』者，乃朏是也。」太守怪其言不屈，命取纸笔，使作《张公吃酒李公醉赋》一首。朏操纸立就，其略云：「事有不可测，人当防未然。何张公之饮也，乃李老之醉焉。清河丈人，方肆酒盘之乐；陇西公子，俄遭酩酊之愆。」太守见而大笑，乃释之。《墨客挥犀》卷六。《类说》卷四十七引《遯斋闲覧》。《何氏语林》卷二十七。 李居仁 ¶ 进士李居仁与郑辉为友。居仁年逾耳顺，须尽白，辉少年轻侮，乃呼之为李公。居仁于是尽摘其须去之。辉一日见居仁，阳惊曰：「数日不见而风彩顿异，何也？」居仁整容喜曰：「如何？」曰：「昔日皤然一公，今日公然一婆矣。」《墨客挥犀》卷六。《类说》卷四十七引《遯斋闲览》。《宋稗类钞》卷六。 崔　球 ¶ 池州崔球为太学生，苦学久不归。一日，昼梦至其家，见其妻正凭几写字，呼之不应，与之言亦不答，若耳不闻焉。所书乃诗一首也，云：「数日相望极，须知意思迷。梦魂不怕崄，飞过大江西。」既觉，历历忆其诗，乃书之藏于笥。后月余，家问至，其妻寄此诗，一字无差，有其书之月日，乃球得梦之日也。《续墨客挥犀》卷二。 章　珉 ¶ 章学士珉为布衣，以宰相自许，高盖大马，盛服群从而后出，润人谓之「三品秀才」。《后山谈丛》卷二。 寇昌龄 ¶ 寇昌龄嗜砚墨得名，晚居徐，守问之，曰：「墨贵黑，砚贵发墨。」守不解，以为轻己。《后山谈丛》卷二。 包　鼎 ¶ 宣城包鼎，每画虎，埽溉一室，屏人声，塞门涂牗，穴屋取明，一饮斗酒，脱衣据地，卧起行顾，自视真虎也。复饮斗酒，取笔一挥，意尽而去，不待成也。《后山谈丛》卷二。 张　锷 ¶ 秘书丞张锷嗜酒，得奇疾，中身而分，左常苦寒，虽暑月，巾韈袍袴，纱緜相半。《后山谈丛》卷二。 周　约 ¶ 周约梦登科作尉，就舍，于堂牖间得女子只履，竃间得笔墨。后数岁中第，为延州一尉，既入廨舍，皆梦所见，求二物，皆得之于其处。《后山谈丛》卷三。 侯　穆 ¶ 侯穆有诗名，因寒食郊行，见数少年共饮于梨花下。穆长揖就坐，众皆哂之。或曰：「能诗者饮。」乃以梨花为题。穆吟曰：「共饮梨花下，梨花插满头。清香来玉树，白蚁泛金瓯。妆靓青娥妒，光凝粉蝶羞。年年寒食夜，吟绕不胜愁。」众客搁笔。《云斋广录》。《尧山堂外纪》卷五十三。《宋诗纪事》卷三十。 曹　琰 ¶ 曹琰郎中，滑稽之雄者，一日，因食落一牙，戏为诗曰：「昨朝饭里有粗砂，隐落翁翁一个牙。为报妻儿莫惆怅，见存足以养浑家。」《倦游杂录》。《宋朝事实类苑》六十七。《类说》卷十六。</description></item><item><title>宋人轶事汇编卷四十</title><link>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-40/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96/%E5%AE%8B%E4%BA%BA%E8%BD%B6%E4%BA%8B%E6%B1%87%E7%BC%96-40/</guid><description>宋人轶事汇编卷四十 杂　录 ¶ 国朝故事，天子诞节，则宰臣率文武百僚班紫宸殿下，拜舞称庆。宰相独登殿捧觞，上天子万寿，礼毕，赐百官茶汤罢，于是天子还内。则宰臣夫人在内亦率执政夫人以班福宁殿下，拜而称贺。宰臣夫人独登殿捧觞，上天子万寿，仍以红罗绡金须帕系天子臂，退复再拜，遂燕坐于殿廊之左。此儒臣之至荣。《铁围山丛谈》卷二。
¶ 太祖初郊，凡阙典大仪，修讲或未全备，至于勘契之式，次郊方举。大礼毕，銮辂还至阙门，则行勘箭之仪，内中过殿门，则行勘契之仪。勘箭者，其箭以金铜为镞，长三寸，形若凿枘。其笴香檀木为之，长三尺，金镂饰其端，以绛罗泥金囊韬之，金吾仗掌焉。其镞以紫罗泥金囊贮之，驾前司掌焉。每大驾还，阖中扇，驻跸少俟，有司声云：「南来者何人？」驾前司告云：「大宋皇帝。」行大礼毕，礼仪使跪奏曰：「请行勘箭。」金吾司取其笴，驾前司取其镞，两勘之罢，即奏曰：「勘箭讫。」有司又声曰：「是不是？」赞喝者齐声曰：「是。」如是者三，方开扇分班起居迎驾。大辂方进，勘契者以香檀刻鱼形，金饰鳞鬣，别以香檀板为鱼形，坎而为范。其鱼则驾前司掌焉，其范则宫殿门司掌焉。銮舆过宫殿门，以鱼合范，然后开扇迎驾。其赞唱喝迎拜，一如勘箭之式。《玉壶清话》卷二。
¶ 旧制，郊祀礼成，驾还阙门，有勘契之仪。其制：以劄为箭，长三尺，镂金饰其端，缄以泥金绛囊，金吾掌之。金涂铜为镞，长三寸，其端所以合符者也，贮以泥金紫囊，驾前掌之。驾至端门，阍吏阖扉以问曰：「南来者为谁？」驾前司告曰：「天皇皇帝。」奏请行勘箭之仪，交勘，奏曰：「勘讫。」又审曰：「是否？」赞者齐声曰：「是。」三审，乃启扉，列班起居，驾乃入。契刻檀为鱼，金饰鳞鬣。别刻檀板为坎，足以容鱼。驾前掌鱼，殿前掌板，驾过殿门，合鱼乃启扉，其制如勘箭之仪。熙宁中，诏罢其制。《渑水燕谈录》卷五。
¶ 熙宁以前，凡郊祀，大驾还内，至朱雀门外，忽有绿衣人出道上，蹯跚潦倒如醉状，乘舆为之少抳，谓之天子避酒客。及门，两扇遽阖，门内抗声曰：「从南来者是何人？」门外应曰：「是赵家第几朝天子。」又曰：「是也不是？」应曰：「是。」开门，乘舆乃进，谓之勘箭。《画墁录》。
¶ 窃按旧史，中书、门下、御史台谓之三署，为侍从供奉之官。今常朝之日，侍从官先次入殿庭，东西立定，俟正班入，一时起居，其侍从官则东西对拜，甚失北面朝谒之礼。今请准旧仪，侍从官先次入，起居毕，在左右分行，侍立于丹墀之下，故谓之蛾眉班。然后宰相率正班入起居，庶免侍从官有东西对拜之文，得遵正礼。《儒林公议》。
¶ 唐制：两省供奉官东西对立，谓之蛾眉班。国初，供奉班于百官前横列。王溥罢相，为东宫一品，班在供奉班之后，遂令供奉班依旧分立。庆历，贾安公为中丞，以东西班对拜为非礼，复令横行。至今，初叙班分立，百官班定，乃转班横行，参罢复分立，百官班退乃出。参用旧制也。《梦溪笔谈》卷一。《宋朝事实类苑》卷二十五。
¶ 百官入殿门，合门辄促之曰：「那行。」予去国二十七年复还，朝仪寖有不同，唯此声尚存。《老学庵笔记》卷四。
¶ 〔元旦侵晨〕上御正衙，有绿衣吏执仪剑突趋殿前，声谇厉不可晓，乃大珰走办耳。宰执百僚听召宣，领班蹈舞，皆称寿再拜，声传折槛边。禁卫人高声嵩呼，声甚震，名为「绕殿雷」。《梦粱录》卷一。
¶ 德寿、孝宗在御时，合门多取北人充赞喝，声雄如钟，殿陛间颇有京洛气象。自嘉定以来，多是明、台、温、越人在合门，其声皆鲍鱼音矣。《贵耳集》卷下。
¶ 旧传三岁拜郊或明堂大礼，所有在前误国奸臣首级在大理寺者，必以致祭。盖讹传谓以污秽之物祭之，其实乃少牢也。其文云：「国家于三年恩霈，汝虽误国，然今亦不忘汝之旧，特用豕以祭。」《古杭杂记》。
¶ 朝，辨色始入，前此集禁门外。宰执以下，皆用白纸糊烛灯一枚，长柄揭之马前，书官位于其上，欲识马所在也。朝时自四鼓，旧城诸门启关放入，都下人谓「四更时，朝马动，朝士至」者，以烛笼相围遶聚首，谓之「火城」。宰执最后至，至则火城灭烛。大臣自从官及亲王驸马，皆有位次，在皇城外仗舍，谓之待漏院，不与庶官同处。火城每位有翰林司官给酒果，以供朝臣，酒绝佳，果实皆不可咀嚼，欲其久存。先公与蔡元度尝以寒月至待漏院，卒前白有羊肉酒，探腰间布囊，取一纸角，视之，臡也。问其故，云「恐寒冻难解，故怀之」。自是止令供清酒。《萍洲可谈》卷一。
¶ 文德殿，百官常朝之所也。宰相奏事毕，乃来押班，常至日旰。守堂卒好以厚朴汤饮朝士，朝士有久无差遣，厌苦常朝者，戏为诗曰：「立残阶下梧桐影，吃尽街头厚朴汤。」亦朝中之实事也。《温公续诗话》。
¶ 元祐中，哲宗旬日一召辅臣于延英阁听讲读。……迩英、延义皆祖宗所建讲读之所。记注官赐坐饮茶，将罢，赐汤，仍皆免拜，无复外廷之礼。故〔曾〕子开诗云：「二阁从容访古今，诸儒葵藿但倾心。君臣相对疑宾主，谁识昭陵用意深。」迩英阁前槐后竹，双槐极高，而柯叶拂地，状如龙蛇，或谓之凤尾槐。子开诗云：「凤尾扶疎槐影寒，龙吟萧瑟竹声干。汉皇恭默尊儒学，不似公孙见不冠。」〔苏〕子由诗云：「铜瓶洒遍不胜寒，雨点匀圆冻未干。回首曈昽朝日上，槐龙对舞覆衣冠。」并谓此也。《墨庄漫录》卷七。
¶ 迩英阁，讲讽之所也。阁后有隆儒殿，在丛竹中，制度特小。王原叔久在讲筵而身品短，同列戏之曰：「宜为隆儒殿学士。」《春明退朝录》卷上。
¶ 禁中帝及两宫，各有尼道并女冠各七人，选于诸寺观年三十以上能法事者充，随本殿内人居处。每早轮一尼一道，导上于佛阁前赞念。导上烧香佛道者各两拜，又导下殿烧天香四拜，又导至殿门后殿出，视朝方退。《蘜堂野史》。《涧泉日记》卷上。
¶ 都下飞鸢至多，而大内中为最。每集英殿下燕，则飞鸢动千百为群，翔舞庭中，百官燕食至，则多为所掠。故事，遇燕设，乃于隣殿置肉以赐鸢，后稍稍得引去，然尚多有之也。《铁围山丛谈》卷六。
¶ 玉辂始作自唐高宗，繇高宗、武后、明皇及圣朝真宗皇帝，凡三至岱宗，一至崧高。然行道摇顿，仁庙晚患之，诏创为一辂。及告成，因幸开宝寺，垂帘于寺门，命有司按行于通衢，亲视之焉。新辂既先，次引旧辂，而旧辂辄有声如牛鸣，不肯前，众力挽之，坚不动而止。仁庙未几登遐，终不克御前新辂也。其后，神祖苦风眩，每郊祀，益恶旧辂之不安。又诏别创之，乃更攷古制，加以严饬甚美。新辂既成，天子未及御。元丰八年之元日，适大朝会，有司宿供张，设舆辂、仪物于大庆殿下，新辂在焉。迟明撤去幕，屋坏，遂毁，玉辂为之碎，因杀伤仪鸾司士数十人。未几，神祖复登遐。是后有司乃不敢易，但进旧辂，以奉至尊。靖康中，议者将持玉辂以遗金人，然地远不得闻厥详，旧辂之能神否也。《铁围山丛谈》卷二。《梦溪笔谈》卷十九。</description></item></channel></rss>