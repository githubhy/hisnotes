<?xml version="1.0" encoding="utf-8" standalone="yes"?><rss version="2.0" xmlns:atom="http://www.w3.org/2005/Atom"><channel><title>三国志集解 on HisNotes</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/</link><description>Recent content in 三国志集解 on HisNotes</description><generator>Hugo -- gohugo.io</generator><atom:link href="https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/index.xml" rel="self" type="application/rss+xml"/><item><title>前言</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-00/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-00/</guid><description>前言 ¶ 校录：擎骥 复校：擎骥 三国志集解序例 ¶ 三国志集解序例
¶ 昔杜元凯专精《左传》，其《集解·序》云：“古今言《左氏春秋》者多矣，今其遗文可见者十数家，大体转相祖述。预今所以为异，专修丘明之传以释经，其有疑错，则备论而阙之，以俟后贤。分经之年与传之年相附，比其义类，各随而解之，名曰‘经传集解’。”何平叔《论语集解·序》云：“所见不同，互有得失，今集诸家之善记其姓名，有不安者，颇为改易，名曰论语集解。”裴世期《上三国志注表》云：“事宜存录，毕取以补其阙；辞有乖杂，抄内以备异闻，言不附理，矫正以惩其妄。缋事以众色成文，蜜蜂以兼采为味，故能使绚素有章，甘逾本质。”其子龙驹 龙驹，裴骃之字。 《史记集解·序》云：“采经传百家并先儒之说，删其游辞，取其要实。或义在可疑，则数家兼列，时见微意，有所稗补。譬嘒星之继朝阳，飞尘之集华岳。号曰集解，未详则阙。”诸氏所论，玉律金科，注家所宜奉为圭臬者也。
¶ 自晋灼集注班书， 见颜师古《汉书序例》。 颜监得所依据。 颜监，颜师古曾任秘书监，故云。 李贤招集诸儒，同注范史，菁英荟萃，蔚然钜观。松之父子，注解马、陈， 松之注《三国志》，子骃著《史记集解》。 网罗放失，出自一门，一为龙门功臣， 龙门，指司马迁，《史记·太史公自序》云“迁生龙门”。 一为承祚诤友。两代闳儒，千秋盛业，师古、章怀，同垂不朽。洵绍述之美谭，艺林之佳话矣。
¶ 近代纂辑，群推葵园， 葵园，王先谦别号。 两汉注解， 指王氏《汉书补注》与《后汉书集解》。 稗益来学。其《郡国志》注云，《国志》刊补，曾有私愿。设天假之年，当已成书，惜留阙遗，全功未竟。不佞治陈志有年，爰踵前规，纂成《三国志集解》六十五卷，区区之愚，亦犹葵园之意也。
¶ 或谓陈志简洁，注释宜详，裴注明通，奚事诠解；不知世期所采，都为魏、晋名编，流传到今，悉成故书雅记。温公《通鉴》， 温公，为司马光受追赠之爵号。 摘取颇多，身之音注， 身之，胡三省之字。 亦极畅达， 《通鉴》多采裴注，胡氏于所采者多有注。 理宜蒐罗，藉便浏览。注家有疏，已成先例，曲折剖判，不厌求详。亦有裴注偶误，间存商榷，疑滞埽除，敷畅厥指，亦学者所有事也。
¶ 不佞所据《国志》各本及征引各注，略见《覆胡绥之先生书》中。 见本书附录。 绥之，胡玉缙之字。 王注两汉，身当清代，推崇官本，别具苦衷，实则官本沿明北监之误，远逊毛本；卢抱经《续考证》抨击官本之短， 抱经，卢文弨别号。 洵为诤臣，当时顾忌，竟未流布。宋、元旧刊，可资参证，间有误失，贵能鉴别。衢本初印，已难餍意，三朝修补，益失庐山。冯氏精校，世称善本。 明南监冯梦祯校刊本，沈家本校勘记即据此本。 俗书破体，讹夺亦多。西爽无足齿数，陈本纰缪百端。金陵翻雕汲古，后胜于前，世人贵远贱近，浅识盲从，第悦皮相，无足取焉。
¶ 诸家笺注，东潜最为繁富， 东潜，赵一清别号。 然秕稗留遗，愆违盈目，随文纠正，无所隐饰，推之众说，亦复云然。或谓既知乖舛，即宜芟除，奚为存录，徒秽篇章？不知摭拾不周，人疑阙漏，匡矫不力，虑失真诠，虽云辞费，实非贸然。
¶ 各家采录群籍，悉冠以某氏所云，其未加者，皆不佞所征引也。古人谓文必己出者，谓论著之文也，注家吸纳众流，援引患不征实耳，不必尽出之己也。不佞无似，远稽杜何二裴之说，近仿葵园之例，黾勉以赴，颇竭寸心。
¶ 拙稿纂成，承绥之先生审阅十余卷。 绥之按语，具录书中。 秋间绥之南归，不获质疑，不佞才质驽钝，误谬良多，见闻狭隘，采辑未详，异日续有所获，拟仿王氏范书集解校补例，别本单行。颜监班书注，成时年六一，不佞卒业是书，齿亦相若，自惭固陋，何敢妄附前贤，积岁编摩，窃愿希踪曩哲。大雅闳达，幸匡不逮。</description></item><item><title>卷一·魏书一·武帝纪第一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-01/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-01/</guid><description>卷一·魏书一·武帝纪第一 ¶ 魏书一 ◎潘眉曰：○魏，《说文》作“ ”，收嵬部。○徐铉曰：今人省山，以为魏国之“魏”。○眉按：魏、蜀、吴之“魏”本作“ ”，故《文帝纪》注引《易运期》曰 《易运期》，《易运期谶》，谶纬之书。 “鬼在山，禾女连，王天下”，此“魏”有“山”字之证。◎钱大昭曰：古“魏”字作“巍”，故有“鬼在山，禾女连”之说。《说文》“ ，从嵬，委声”，汉人作“魏”字，或姓或郡，皆有“山”字，见于洪氏《隶释》者， 洪氏，洪适。 不可胜计。◎弼按：○本志《武纪》：建安九年平邺，天子以曹公领冀州牧。十八年，以冀州之河东、河内、魏郡、赵国、中山、常山、钜鹿、安平、甘陵、平原十郡封为魏公。○魏之建国始此。◎《史通·称谓篇》云：论王道则曹逆而刘顺，语国祚则魏促而吴长，但以地处函夏，人传正朔，度长絜短，魏实居多。◎李慈铭曰：此“书”字及后“蜀”下、“吴”下“书”字，皆后人所妄加，非承祚本有。◎弼按：《蜀志·杨戏传》云“其所颂述，今多载于《蜀书》”， ◎赵幼文曰：〖◎余按：余私引赵、吴诸人之说，皆裁剪其言，省去部分论据，详皆见其本作。〗○姚振宗《三国志艺文志》曰：王崇尝取资于《辅臣传》，而陈《志》亦取资于《蜀书》。○则《杨戏传》之蜀书乃王崇所著。卢失之。 《董允传》注云“《魏书》总名《诸夏侯曹传》”，又陆云《与兄书》云“陈寿《吴书》有《魏赐九锡文》及《分天下文》”，《华阳国志》云“寿乃鸠合三国史，著魏、蜀、吴三书六十五篇，号《三国志》”，是承祚本有“书”字，李说非是。◎又按：宋、元本、冯本均作“魏书”，北监本始改为“魏志”，官本承其误。
¶ 三国志一 宋、元本、冯本均作“国志”，后同。 武帝纪第一 ◎官本《考证》张照曰：史家之例，帝曰本纪，臣曰列传，始自马迁，述于班固。《晋书》则以十六国为载记，历代未之有改也。惟《三国志》既无本纪之称，并无列传之目，不别异吴、蜀以他称，统名之曰“三国志”。然则陈寿之意，亦可见矣。紫阳生于南宋， 紫阳，朱熹别号。 其遇比于蜀汉，故谆谆以正统与蜀，作诗曰：“晋史自帝魏，后贤盍更张？”岂真挪揄陈寿哉！今考证悉遵寿原书例，不书纪、传等字。◎卢文弨曰：陈寿于魏诸帝皆曰“纪”，吴、蜀各主皆曰“传”，今南雍本、毛本每篇首题目，皆陈寿所定，其总目则后人妄撰耳。《史通》云“魏武虽曰人臣，实同王者，以未登帝位，国不建元，陈志权假汉志，编为魏纪”，又曰“孙、刘二帝，其实纪也，而呼之曰传”，是寿书有纪有传之证。况目录六卷下注云“列传”，而猥云纪传不分，良所未喻。既不能改正旧刻总目之失，〖◎弼按：指北监本。〗而当篇标题，又复普为更易以从之，古意荡然尽矣。今知篇首旧题，确为陈寿本文者，以其体例一本马、班，且考之《史通》，又复相应故也。后有学者，宜知今本之误，不当复仍其失。◎又曰：旧本皆作“武帝纪”，今本改作“武帝操”，不书“纪”，所以自实其无纪传之言，谬妄如此，古书之蟊贼也。◎弼按：卢说痛论官本之失，不知官本实沿明北监本之讹也。◎沈家本曰：张说盖据北监本，每卷之首不书某纪、某传，然南雍及毛本皆有纪、传字，不知北监本何以删去。考本书董卓、袁绍、公孙度、荀攸、贾诩、鲍勋、华歆、程昱诸传并有“语在《武纪》”之文，列传中称“语在某传”者，尤不胜枚举。然则陈寿原书，非无纪传之目。目录六卷下明注“列传”二字，裴注中称“某纪”、“某传”亦屡见，张说非。◎刘咸炘曰：是书之有纪传，不必他征，即一翻《董卓传》，即云“语在《张杨传》”、“语在《武纪》”，此固承祚原文也，岂可掩乎！◎弼按：《隋书·经籍志》云“晋时巴西陈寿删集三国之事，惟魏帝为纪。其功臣并吴、蜀之主，并皆称为传”，是唐时所见《国志》，本有纪、传之名，益证张说之误。◎又按：王先谦《汉书补注》、《后汉书集解》，均依汲古本，因附列己名，参用官本。是书一准王书列名之例，惟陈寿实为平阳侯相，自署衔名，见《蜀志·诸葛亮传》。宋本、冯本署衔亦如此。裴松之《上三国志注表》自署中书侍郎、西乡侯。今均从之。又冯本裴注大字低格，今亦依之。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：成刚 复校：擎骥
武帝操 ¶ 太祖武皇帝， ◎易培基曰：绍兴本无“太祖武皇帝”五字。 ◎《史通·称谓篇》云：古者天子庙号，祖有功而宗有德，始自三代，迄 到，至于两汉，名实相允 符合，今古共传。降及曹氏，祖名多滥，必无惭德 因言行有缺失而内愧于心，其惟武王。故陈寿《国志》，独呼武曰祖。至于文、明，但称帝而已。自晋已还 以来，窃号者非一，或承家 承继家业之僻王 邪僻不正的国君，或亡国之庸主，犹曰祖、宗，孰云其可！◎弼按： 刘知几 此论，由后比较而言，读者无以辞害意。◎官本《考证》 李清植 曰：此书于曹操，始称太祖。及汉帝迁许 许昌，以操为大将军，则改称公，盖天子三公称公也。既进爵为王，则改称王，即曹丕未篡之先，亦称王而已，明其为汉王公也。为汉王公而卒乃帝，其为篡也章 通“彰”。彰明，明显，显著矣。陈寿仕晋，而晋继魏，故微其辞，以此知陈寿意中 心中，隐以正统予蜀，如《纲目》之指。故隋王通曰“使陈寿不美于《春秋》，迁、固之罪”，言其体难袭《史》、《汉》之旧，而书法则容，有合于《春秋》也。◎纪昀曰：此误沿《史记》周、秦本纪之例，不托始于魏文，而托始于曹操，实不及《魏书》序纪之得体，所谓可已而不已者也。◎弼按：曹魏开国，与元魏 北魏？情势各殊，当建安之际，芟夷 shān yí 刈草，比喻戡除乱贼群雄，潜移国祚 国运，王朝维持的时间；皇位，皆宜特书，垂为信史。若如纪说，拘于史例，而无史识。◎梁章钜曰：○《史通·称谓篇》：周之亶父 dǎn fù 即古公亶父。周文王的祖父，周武王追尊为太王、季历，晋之仲达、师、昭，位乃人臣，迹参王者，追尊建名，比诸天子，可也。当涂所出，宦官携养，帝号徒加，人望不惬 满足，畅快。故《国志》所录，无异匹夫，应书其人，直云皇之祖考而已。○陈氏直笔，赖 倚靠，仗恃子玄 玄孙的省称 [great-great-grandson]而著也。 沛国谯人也， ◎《续汉志·郡国志》： 《续汉志》，本司马彪《续汉书》八志，采补入范晔《后汉书》。 豫州沛国谯，刺史治。◎刘昭注：谯，平阳邑。《左传·僖二十三年》楚所取。乾溪在南。◎赵一清曰：曹参封河东平阳，其后绍封 犹袭封。古时子孙承袭先代的封爵，食邑于沛之谯，故曰“谯，平阳邑”。◎惠栋曰：○《春秋传·僖公二十三年》：楚伐陈，取焦、夷。○杜预注：今谯县。焦、谯，古字通。◎弼按：○《一统志》：谯县故城，今安徽颖州府亳州治。秦置谯县，汉属沛郡，后汉属沛国，豫州刺史治。熹平五年，黄龙见谯，太史令单飏曰：“其国后当有王者兴，不及五十年，亦当复见。”中平四年，曹操生子丕于谯。建安中，置谯郡。二十二年，沛穆王林徙封谯，改为国。延康元年，黄龙复见谯，既而丕大飨谯父老于邑东。魏黄初元年，以谯国与长安、许昌、邺、洛阳为五都。五年，改封诸王为县王，复还国为郡。◎吴增僅曰：《献帝起居注》建安十八年春三月，省州并郡，详载豫州得八郡，其时尚无谯郡名。疑因建安十八年夏五月，魏国既建，乃特立谯郡，比丰、沛耳。王粲诗“既入谯郡界，旷然消人忧”，当在建安二十一年，从曹公征吴时作也。互见《许禇传》。 姓曹，讳操，字孟德， ◎潘眉曰：班史帝纪不书讳，班氏以汉人撰《汉书》，故讳不书，《史记》于前代本纪皆书名，至高祖但 只，仅，只是书字，此古例也。陈寿在易姓后修史，例得书讳。◎姚范曰：○《荀子·劝学篇》：夫是之谓德操。○又陆德明《礼记音义》云：魏武名操，陈思王诗云“修阪 长长的山坡造云日”，是不讳嫌名。◎弼按：司马德操命名义亦同此。世俗读平韵者，误也。节操、贞操之操，读如造；操作之操，读平声，例如《左传》“犹未能操刀而使割”之类是也。 汉相国参之后。 ◎《汉书·曹参传》：参，沛人。高祖六年，剖符 剖分信符。汉朝封功臣时，将作为信物的符节，剖分为二，一分交给受封者保存赐参爵列侯，食邑平阳，世世勿绝。孝惠九年，代萧何为相国。◎钱大昭曰：《汉郃阳令曹全碑》以曹参为出自曹叔振铎1，以国为氏。魏武作《家传》，自云曹叔振铎之后，故陈思王2作武帝诔 lěi。哀悼死者的文章云：“于穆 对美好的赞叹武王，胄 古代称帝王或贵族的后代稷胤 yìn。子孙世代相承继周。”魏武与曹参同是沛人，其为参后，似无疑矣。然 洪适 所载《费亭侯曹腾碑》又云曹出自邾3，则与王沈《魏书》所云以姓为氏之说同矣。◎弼按：○本志《蒋济传》云：侍中高堂隆以魏为舜后，推舜配天。济以为舜本姓妫，其苗曰田，非曹之先，著文诘隆。○裴松之云：蒋济《郊议》称《曹腾碑》文云“曹氏族出自邾”，《魏书》述曹氏胤绪亦如之。魏武《家传》自云曹叔振铎之后，陈思王诔曰“胄稷胤周”，此其不同者也。及至景初，明帝从高堂隆议，谓魏为舜后。后魏为《禅晋文》，称“昔我皇祖有虞”，则其异弥甚。○顾炎武《日知录》二十三云：汉时碑文所述氏族之始，多不可据。魏蒋济《郊议》、王沈《魏书》俱云曹出自邾；魏武《家传》、陈思王诔则又云姬姓之后，以国为氏；明帝从高堂隆议，以魏为舜后。夫以一代之君而三易其祖，岂不可笑？况于士大夫乎！ ◎太祖一名吉利，小字阿瞒。 ◎《太平御览》卷九十三引《魏志》注“太祖”上有“《曹瞒传》曰”四字。 何焯校本从之。 ◎官本《考证》李龙官曰：裴注所引，皆有书名，此为脱落无疑。◎弼按：裴注无书名者为自注，如《吴志·张昭传》注论旧君讳事即不引书名也。又如《武纪》初平元年“袁遗”注、“鲍信”注，建安二十年“夏侯渊屯汉中”注，《文纪》黄初三年“椑音扶历反”，皆未引书名，皆为自注。 ◎吴金华曰：考裴注可知，凡首引某书，书名前必冠以作者姓名；凡作者姓名不详者，则说明情况，此为裴注引书常例。例下文“莫能审其生出本末”注云“吴人作《曹瞒传》及郭颁《世语》并云„„”，其中“吴人作《曹瞒传》”及“郭颁《世语》”均为裴注中首次引用文献，故而于书名之前介绍作者。自此以后，裴注引《曹瞒传》及《世语》者，不可胜数，而“吴人”及“郭颁”之名不复见矣。“太祖一名吉利„„”十字为开篇第一条注文，当为裴氏自注。《世说新语·假谲》注引《曹瞒传》曰“操小字阿瞒”，既无“一名吉利”四字，又不称操为“太祖”，可见裴此注非引录《曹瞒传》原文。《太平御览》卷九十三仅有书名“《曹瞒传》”而无“吴人作”之类，显与裴例不合。《通鉴》卷六十四“某甲”下胡注“裴松之曰：操一名吉利，小字阿瞒”，胡不疑其文脱漏。元郝经《续后汉书》卷二十五《曹操列传》注引此文无“曹瞒传曰”四字，盖所见宋时文本如是。◎吴氏又举本书中裴自注之例而论之，说详《校诂订补》。 ◎王沈《魏书》曰： ◎沈，《晋书》作“沉”。◎《晋书·沉传》：沉字处道，太原晋阳人也。正元中，典著作，与荀顗、阮籍共撰《魏书》，多为时讳，未若陈寿之实录也。高贵乡公好学，号沉为文籍先生。及高贵乡公将攻文帝，召沉告知之。沉驰白帝，不忠于主，甚为众论所非。◎《隋书·经籍志》：《魏书》四十八卷，晋司空王沈撰。◎《史通·直书篇》云：王沈《魏书》，假回邪以窃位。◎《曲笔篇》云：王沈《魏录》，滥述贬甄之诏。◎郭延年曰：沈不忠于魏，故甄后之贬，滥述其事，彰曹丑也。◎又《史通·书事篇》云：王沈、孙盛论王业则党悖逆而诬忠义，叙国家则抑正顺而褒篡夺，述风俗则矜夷狄而陋华夏。◎《正史篇》云：魏史，黄初、太和中，始命尚书卫觊、缪袭草创纪传，又命韦诞、应璩、王沈、阮籍、孙该、傅玄复共撰定，其后王沈独就其业，勒成《魏书》四十四卷。多为时讳，殊非实录。◎章宗源《隋书经籍志考证》云：《水经·颖水注》引《魏书·郡国志》，疑沈书固有志，特阙《五行》、《律历》也。◎卢文弨曰：裴注凡别引一书及自下意，皆空一字。 其先出于黄帝。当高阳世，陆终之子曰安，是为曹姓。 ◎《国语·郑语》韦昭注云：陆终第五子曰安，为曹姓，封于邹。◎《史记·楚世家》：陆终生子六人，五曰曹姓。◎《集解》引《世本》曰：曹姓者，邾是也。◎赵岐曰：邹本邾子之国。 周武王克殷，存先世之后，封曹侠于邾。 ◎侠，宋、元本、冯本、吴本作“快”，《唐书·宰相世系表》作 “挟”，均误。◎孔颖达曰：谱云：邾，曹姓。颛顼之后有六，终产六子，其第五子曰安，邾即安之后也。周武王封其苗裔邾侠为附庸，居邾，今鲁国邹县是也。◎颜真卿《家庙碑》：颛顼之孙祝融，融孙安为曹姓，其裔邾武公名夷甫，字颜。 春秋之世，与于盟会，逮至战国，为楚所灭。 ◎马骕曰：《路史》云邾并于鲁，邹灭于楚，非一国也，未详孰是。 子孙分流，或家于沛。汉高祖之起，曹参以功封平阳侯， ◎《汉书·曹参传》：参生获魏王豹，取平阳，尽定魏地，赐食邑平阳。◎《地理志》：河东郡平阳。◎《一统志》：平阳故城，今山西平阳府临汾县西南。 世袭爵土，绝而复绍，至今適嗣国于容城。 ◎《汉书·地理志》：涿（城）〈郡〉容城。 参卢弼引书之例并《汉书》原文，知此“城”为“郡”字之误。 ◎《一统志》：容城故城，今直隶保定府容城县北十五里城子村。◎《汉书·曹参传》：哀帝时，封参玄孙之孙本始为平阳侯，子宏嗣。◎《后汉书·韦彪传》：建初二年，封曹参后曹湛为平阳侯。◎《和帝纪》：永元三年，诏曰：“曹相国后容城侯无嗣，须景风绍封。”◎钱大昕曰：班《表》、《韦传》皆云“平阳侯”，此诏称“容城侯”，可疑。◎侯康曰：此必章帝建初二年复封曹湛，已改国容城，未几又绝，故诏云然，《韦传》偶沿旧名而误耳。据《后纪》，明帝永平三年，封皇女奴为平阳公主。建初八年，公主子袭主爵为平阳侯。一地固不容两封，同时不应有两平阳侯也。◎赵一清曰：绍封之后，盖仍平阳旧号，而食邑于谯，其后复续，遂改号容城也。◎弼按：赵说误，侯说为有据。 桓帝世，曹腾为中常侍、 ◎《续汉志·百官志》：中常侍，千石。本注曰： 本注，《续汉书》八志原注，并入范《书》后，前加“本注曰”以别之，列入正文。 宦者，无员。后增秩比二千石，掌侍左右，从入内宫，赞导内众事，顾问应对给事。◎弼按：《后汉书·宦者传》序云“汉兴，置中常侍官，然亦引用士人，以参其选。中兴之初，宦官悉用阉人。永平中，始置员数：中常侍四人，小黄门十人。迄乎延平，中常侍增至十人，小黄门二十人”，是中常侍有定员也，与《百官志》不合。◎惠栋曰：○卫宏《汉旧仪》云：中常侍得出入卧内，举法省中。省中，即禁中也，成帝外家王禁贵重，朝中讳禁曰省。◎李祖楙曰：西京初惟有常侍，元、成后始有中常侍之名，然皆士人。中兴用宦者，又稍异焉。朱穆《疏》“旧制，侍中、中常侍各一人，省尚书事；黄门侍郎一人，传发书奏，皆用姓族。自和熹太后以女主称制，不接公卿，乃用阉人，假貂珰之饰，处常伯之任，泛滥骄溢，制愈乖矣”，是中兴初尚用士人，后改制，则不复旧也。 大长秋， ◎《汉书·百官公卿表》：将行，秦官，景帝中六年更名大长秋，或用中人，或用士人。◎师古曰：秋者，收成之时。长者，恒久之义。故以为皇后官名。中人，奄人也。◎《续汉志·百官志》：大长秋，一人，二千石。中兴常用宦者，职掌奉宣中宫命。凡给赐宗亲，及宗亲当谒见者关通之。中宫出则从。◎《后汉书·顺烈梁皇后纪》：阳嘉元年春，有司奏立长秋宫。 封费亭侯。 ◎《续汉志·郡国志》：豫州沛国酂。◎刘昭注引《帝王世纪》曰：曹腾封费亭侯，县有费亭是也。◎胡三省曰：酂县，魏属谯郡。◎《一统志》：酂县故城，今河南归德府永城县西南酂县乡。◎谢鍾英曰：费亭当在今永城县南。◎弼按：○《水经·淮水注》：涣水又东迳酂县故城南，又东南迳费亭南。汉建和元年，封中常侍沛国曹腾，为侯国。腾字季兴，谯人也。永初中，〖◎《后汉书·质帝纪》作“本初”，《通鉴》同。《水经注》作“永初”，各本皆然。◎弼按：袁绍字本初，若质帝年号本初，绍必不以命字。◎又按：东汉安帝已有永初年号，质帝不得又有此号，则又当以本初为是也。〗定桓帝策，封亭侯，此城即其所食之邑也。○又《阴沟水》注：濄水又东迳谯县故城北，城南有曹嵩冢，冢北有碑，碑北有庙堂，庙北有二石阙，阙北有圭碑，题云：“汉故中常侍长乐太仆特进费亭侯曹君之碑。”〖◎弼按：据碑文，腾官长乐太仆，可补史传之阙。〗○《隶释》载碑阴云：惟建和元年七月二十二日己巳，皇太后曰：“其遣费亭侯之国。”◎洪适曰：呜呼！东汉之亡也以阉官，虽小人道长，作福作威，履霜坚冰，势之必然者，盖上失其道尔。高帝约，非有功不侯，自和帝封郑众而苴茅裂土者相踵至，有同日十九侯者。顺帝又听其养子袭爵，腾用事省闼三十余年，其养子嵩至于窃位台辅，至孙操，遂问鼎矣。 ◎司马彪《续汉书》曰： ◎《晋书·司马彪传》：彪字绍统，高阳王睦长子也。博览群籍，注《庄子》，作《九州春秋》。汉氏中兴，讫于建安，时无良史。彪讨论众书，缀其所闻，起于世祖，终于孝献，编年二百，录世十二，通综上下，旁贯庶事，为纪、志、传，凡八十篇，号曰《续汉书》。◎《隋书·经籍志》：《续汉书》八十三卷，晋秘书监司马彪撰。◎弼按：彪《书》今仅存姚之骃辑本四卷，汪文台辑本五卷，其八志附于范《书》， 律历、礼仪、祭祀、天文、五行、郡国、百官、舆服八志。 至今尚存。◎梁郯令刘昭《注补〈续汉书·八志〉序》云：司马续书，总为八志，王教之要，国典之源，粲然略备，可得而知。接继班书，通其流贯。◎又云：乃借旧志，注以补之。分为三十卷，以合范史。◎《四库提要》云：自八志合并范《书》之后，诸书征引，但题《后汉书》某志，儒者或不知为司马彪《书》也。 腾父节，字元伟， ◎官本《考证》卢明楷曰：宦官有曹节，曹腾之父亦名节，名同耳。◎赵一清曰：《后汉书·宦者传》“曹节字汉丰，南阳新野人”，疑彼是别一曹节，此则《宋书·礼志》所谓处士者也。◎侯康曰：《后汉书·皇后纪》“献穆曹皇后讳节，魏公曹操之中女也”，此书《三少帝纪》“景元元年六月，故汉献帝夫人节薨”，若腾父名节，操不应复以名其女。◎梁章钜曰：《艺文类聚》卷九十四引《续汉书》“曹腾父萌”，节、萌字形相近，或本作“萌”，而误作“节”欤？◎周寿昌曰：宦者曹节是南阳人，曹腾为沛人，籍各异。◎又曰：孙盛《杂语》谓“操抄集诸家兵法，名曰‘接要’”，后人遂谓本名“节要”，因避讳，而易为“接”，殆不然矣。◎弼按：○《通典》卷七十二云：魏明帝太和三年六月诏曰：“自我魏室上承天序，既发迹于高皇，高皇之父处士君，精神幽远，号称罔记，其令公卿会议号谥。”○所云处士君，即节也。余见《陈留王纪》景元元年。 素以仁厚称。邻人有亡豕者，与节豕相类，诣门认之，节不与争。后所亡豕自还其家，豕主人大惭，送所认豕，并辞谢节， ◎吴金华曰：“辞谢”为近义之字平列，“辞”亦“谢”也。谓承认错误，表示歉意，与通常所言“推辞”、“辞退”之义有别。 节笑而受之。 以上亦见《太平御览》卷九百三十引《续汉书》，“曹节”皆作“曹萌”。 ◎余按：此事与西汉直不疑偿金之事如出一辙。〖事见《汉书·直不疑传》。〗又曹魏先君、诸王事例往往与前人行径相类，如曹冲称象、曹衮责言，并在嫌疑。〖说见诸王传。〗盖为史官附会之笔。 由是乡党贵叹焉。 ◎赵幼文曰：郝《书》“贵”作“赞”。 长子伯兴，次子仲兴，次子叔兴。腾字季兴， ◎赵一清曰：○《后汉书·蔡衍传》：劾奏河间相曹鼎臧罪千万。鼎者，中常侍曹腾之弟也。○一清按：曹节四子，腾最少，不得更有弟，或是其兄。◎弼按：本志《曹洪传》注引《魏书》云“洪伯父鼎为尚书令”，是鼎为曹腾之侄，未知孰是。◎又按：《水经·阴沟水注》“谯郡有腾兄冢，冢东有碑题‘汉故颍川太守曹君墓’”，本志《曹仁传》注引《魏书》云“仁祖褒，颍川太守”，即其人。是腾兄名褒可证。 少除黄门从官。永宁元年，邓太后诏黄门令选中黄门从官年少温谨者， ◎《续汉志·百官志》：黄门令一人，六百石。本注曰：宦者，主省中诸宦者。丞、从丞各一人。本注曰：宦者，从丞主出入从。中黄门，比百石。本注曰：宦者，无员，后曾比三百石，掌给事禁中。◎董巴曰：禁门曰黄闼，以中人主之，故号曰黄门令。◎李祖楙曰：曹腾除黄门从官，迁小黄门。从官，疑即从丞也。 配皇太子书， ◎《后汉书·曹腾传》：安帝时，除黄门从官。顺帝在东宫，邓太后以腾年少谨厚，使侍皇太子书。 ◎吴金华曰：配皇太子书，谓陪伴皇太子读书。“配”乃随侍、陪伴之义，范《书》“配”作“侍”，可互参。又“书”指读书、学习，盖当时口语。 腾应其选。太子特亲爱腾，饮食赏赐与众有异。顺帝即位，为小黄门， ◎《续汉志·百官志》：小黄门，六百门，宦者，无员，掌侍左右，受尚书事。上在内宫，关通中外及中宫以下众事。诸公主及王太妃等有疾苦，则使问之。◎或曰：汉之小黄门，犹明之司礼监秉笔太监。 迁至中常侍大长秋。在省闼三十余年，历事四帝， 安、顺、冲、质四帝。至桓帝时，为五帝矣。 未尝有过。好进达贤能，终无所毁伤。其所称荐，若陈留虞放、 ◎《续汉志·郡国志》：兖州陈留郡治陈留。◎《一统志》：陈留故城，今河南开封府陈留县治。◎《后汉书·虞延传》：延字子大，陈留东昏人。延从曾孙放，字子仲。少为太尉杨震门徒。及震被谗自杀，顺帝初，放诣阙追讼震罪，由是知名。桓帝时为尚书，以议诛大将军梁冀功，封都亭侯。后为司空，坐水灾免。性疾恶宦官，遂为所陷。灵帝初，与长乐少府李膺等俱以党事诛。 边韶、 ◎《后汉书·文苑列传》：边韶字孝先，陈留浚仪人。弟子嘲曰：“边孝先，腹便便。懒读书，但欲眠。”韶曰：“边为姓，孝为字。腹便便，五经笥。但欲眠，思经事。寐与周公通梦，静与孔子同意。师而可嘲，出何典记？”嘲者大惭。桓帝时，为临颍侯相，征拜太中大夫，著作东观。后为陈相，卒官。◎《一统志》：韶墓在今开封府杞县东三里。 南阳延固、 ◎《续汉志·郡国志》：荆州南阳郡治宛。◎《一统志》：宛县故城，今河南南阳府南阳县治。◎《后汉书·延笃传》：笃字叔坚，南阳犨人。少从颍川唐溪典受《左氏传》，又从马融受业。桓帝以博士征，拜议郎，与朱穆、边韶共著作东观，徙京兆尹。后遭党事禁锢。永康元年，卒于家。◎弼按：“延固”疑为“延笃”之讹，郡望相同，笃、固音亦相近。《御览·四百五十二》引谢承《书》云“延笃字叔固”，则笃与固或为一人。◎胡玉缙曰：东汉杜操字伯度，魏代避讳，易为杜度，今延笃字叔固而称延固，正与之同例，岂裴氏家讳邪？ 张温、 ◎《后汉书·窦武传》章怀注引《汉官仪》曰：温字伯慎，穰人也。封互乡侯。太史奏言有大臣诛死，董卓取温笞杀于市而厌之。◎弼按：温事又见本志《董卓传》。《吴志》张温别为一人。 弘农张奂、 ◎《续汉书·郡国志》：司隶弘农郡治弘农。◎《一统志》：弘农故城，今河南陕州灵宝县南。◎《后汉书·张奂传》：奂字然明，敦煌酒泉人。以功内徙，属弘农华阴，故始为弘农人。举贤良，对策第一，拜议郎。桓帝永寿元年，迁安定属国都尉。后为护匈奴中郎将，以九卿秩督幽、并、凉三州及度辽、乌桓二营。三州清定，论功当封，奂不事宦官，赏遂不行。灵帝建宁元年，振旅而还。中常侍曹节等作乱，矫制使奂率五营士围杀陈蕃、窦武等，迁奂少府，拜大司农，以功封侯。奂深病为节所卖，封还印绶，以党罪禁锢，归田里。董卓遗缣百匹，奂恶卓为人，不受。光和四年卒，年七十八。 颍川堂谿典等， ◎《续汉志·郡国志》：豫州颍川郡治阳翟。◎《一统志》：阳翟故城，今河南开封府禹州治。◎《后汉书·曹腾传》：腾所进达，皆海内名人，陈留虞放、边韶、南阳延固、张温、弘农张奂、颍川堂谿赵典等。〖何焯、王鸣盛、惠栋俱云“赵”字衍。〗◎《蔡邕传》：五官中郎将堂谿典。◎章怀注：○堂谿，姓也。○《先贤行状》曰：典字子度，〖《延笃传》注作“字季度”。〗颍川人。为西鄂长。◎《延笃传》：少从颍川唐溪典受《左氏传》。◎注○引《风俗通》曰：吴夫概王奔楚，封唐谿，因以为氏。○“唐”与“堂”同。◎《先贤行状》曰：延笃欲写《左氏传》，无纸，唐谿典以废笺记与之。笃以笺记纸不可写传，乃借本讽之。粮尽，辞归。典曰：“卿欲写传，何故辞归？”笃曰：“已讽之矣。”典闻之叹曰：“嗟乎延生！虽复端木闻一知二，未足为喻。若使尼父更起于洙、泗，君当编名七十，与游、夏争匹也。”◎洪适曰：《石经》自堂谿典以下别有赵数人，窃意其间必有同时挥毫者。 皆致位公卿，而不伐其善。蜀郡太守因计吏修敬于腾， ◎《续汉志·郡国志》：益州蜀郡治成都。◎《一统志》：成都故城，今四川成都府成都县治。◎《续汉志·百官志》：每郡置太守一人，二千石。岁尽遣吏上计。◎《礼仪志》：郡国计吏会陵，最后亲陵，遣计吏。 益州刺史种暠 ◎《郡国志》：益州广汉郡雒，刺史治。◎吴增仅曰：刘焉为益州牧，徙治棉竹，后又徙治成都。◎《一统志》：雒废县，在今四川成都府汉州北。◎《百官志》：每州刺史一人，六百石。◎钱大昕曰：汉官制以委任为重，不依秩禄之多寡。郡国守相皆二千石，而刺史以六百石察之。◎《后汉书·种暠传》：暠字景伯，河南洛阳人，仲山甫之后。举孝廉，辟太尉府，举高第。顺帝末，为侍御史，出为益州刺史。在职三年，宣恩远夷，开晓殊俗，岷山杂落皆畏服汉德。延熹四年，迁司徒。推达名臣桥玄、皇甫规等，为称职相。在位三年，年六十一薨。 于函斜谷关搜得其笺，上太守，并奏腾内臣外交，所不当为，请免官治罪。 ◎《后汉书·曹腾传》：蜀郡太守因计吏赂遗于腾，益州刺史种暠于斜谷间搜得其书，上奏太守，并以劾腾，请下廷尉按罪。◎弼按：函谷关在弘农郡，非益州刺史辖地，当以斜谷为是。“上太守”亦当从范《书》作“上奏太守”，盖上奏蜀郡太守赂遗内臣之事也。 ◎徐绍桢曰：〖诸引徐说，皆自《校笺》而来。〗○《释名》：下言于上曰表，又曰上。○此云“上太守”，盖谓上太守之事于天子，省其文，但曰“上”耳。汉人奏事有不敢直达帝所而因尚书以闻者，亦谓之“上尚书”，此则与“上太守”文相类而事不同也。 帝曰：“笺自外来，腾书不出，非其罪也。”乃寝暠奏。腾不以介意，常称叹暠，以为得事上之节。暠后为司徒，语人曰：“今日为公，乃曹常侍恩也。” ◎《后汉书·种暠传》无此语，暠数劾大将军梁冀，生平不肯阿附权贵，绝不为此语也。《后汉书·孙程传》章怀注《东观记》“自此以下十九人，与程同功者，皆叙其所承本系”，盖当时史官惧承等威权，故曲为文饰。◎王鸣盛曰：曹腾，宦者中之最奸狡误国者，而范《书》传中不著其恶，反多美词。以《三国志》注校之，乃知皆司马彪之文，而蔚宗袭之。司马氏或因《东观记》原文，或魏代人润色也。 腾之行事，皆此类也。桓帝即位，以腾先帝旧臣，忠孝彰著， 吴金华据童书业说，以臣忠于君主亦称“孝”，故“忠孝”得构成同义复词，专指忠于君主而言。 封费亭侯，加位特进。 ◎《宋书·百官志》：特进，前汉世所置。前后二汉及魏、晋以为加官。从本官车服，无吏卒。 太和三年，追尊腾曰高皇帝。 ◎本志《明帝纪》：太和三年夏六月戊申，追尊高祖大长秋曰高皇帝，夫人吴氏曰高皇后。◎姜宸英曰：内臣追尊皇帝惟此。 养子嵩嗣， ◎《后汉书·顺帝纪》：阳嘉四年春二月丙子，初听中官得以养子为后。◎胡三省曰：曹操阶之，遂移汉祚，其所由来者渐矣。◎弼按：顺帝童稚，为孙程等所拥立，十九人同时封侯。阉宦定策，政柄潜移，袭爵承荫，职为历阶，造端伊始，君子所慎也。 官至太尉， ◎《汉书·百官公卿表》：太尉，秦官。金印紫绶，掌武事。◎应劭曰：自上安下曰尉，武官悉以为称。◎《续汉志·百官志》：太尉，公，一人。掌四方兵事功课，岁尽即奏其殿最而行赏罚。◎《后汉书·曹腾传》：嵩，灵帝时货赂中官及输西园钱一亿万，故位至太尉。”〖华峤《书》同。〗◎《袁绍传》讨曹操檄文云：父嵩，乞丐携养，因臧买位，舆金辇宝，输货权门，窃盗鼎司，倾覆重器。◎章怀注引《续汉志》曰：灵帝时卖官，嵩以货得拜大司农、大鸿胪，代崔烈为太尉。◎《水经·阴沟水注》：谯郡城南有曹嵩冢。 莫能审其生出本末。 ◎潘眉曰：陈《志》于《武帝纪》云 “莫能审其生出本末”，于列传则以诸夏侯曹为一卷，显以夏侯氏为宗室矣。◎弼按：《武纪》云“莫能审其生出本末”，《三少帝纪》云“宫省事秘，莫有知其所由来者”，《卞皇后传》云 “文帝母本倡家”，此皆承祚之直笔也。◎或曰：疑以传疑，省多少吕政、牛睿秽污缃素也。 ◎《续汉书》曰：嵩字巨高。质性敦慎，所在忠孝。为司隶校尉， 司隶校尉，见后建安元年。 灵帝擢拜大司农、大鸿胪， ◎《后汉志·百官志》：大司农，一人，中二千石，掌诸钱谷金帛诸货币。大鸿胪，卿，一人，中二千石，掌诸侯及四方归义蛮夷。◎《周礼》“象胥”，干宝注曰“今鸿胪”。◎应劭《汉官仪》曰：鸿胪，景帝置。郊庙行礼，赞九宾。鸿声胪传之也。 代崔烈为太尉。 ◎《孔彪碑》云：烈字威考。 ◎《后汉书·崔骃传》：烈有重名于北州，历位郡守、九卿。因傅母入钱五百万，得为司徒，论者嫌其铜臭。后拜太尉。及李傕入长安，为乱兵所杀。◎弼按：烈子州平，见《蜀志·诸葛亮传》。 烈长子钧，下文裴注提及其与袁绍常著缣巾事。 黄初元年，追尊嵩曰太皇帝。 ◎本志《文帝纪》：黄初元年十一月癸酉，追尊皇祖太王曰太皇帝。 ◎吴人作《曹瞒传》 ◎《唐书·经籍志·杂传类》：《曹瞒传》一卷，吴人作。◎《艺文志·杂传记类》：《曹瞒传》一卷。◎章宗源《隋书经籍志考证》云：《曹瞒传》一卷，不著录。案传名曹瞒，又系吴人所作，其言“操少好飞鹰走狗，游荡无度，又佻易无威重，好音乐”，及遣华歆入宫收伏后事，语皆质直，不为魏讳，故《世语注》、《文选注》所引皆称操名，《类聚》、《御览》所引亦或称操，惟《魏志注》多称太租，自系裴松之所改，非吴人原本。◎侯康曰：书出敌人之口，故于曹操奸恶，备载无遗。世所传操为夏侯氏子，及破壁收后等事皆出此书。其中筑沙城以渡渭一事，裴松之颇有疑辞，而终不敢斥为非，盖其书纪事多实也。◎梁章钜曰：裴注但言《曹瞒传》为吴人所作，不著其名，今书亦不传，明人小说家所演，即据此耳。◎姚振宗曰：按《艺文类聚·百谷部》引“被山《曹瞒传》”，则作是传者姓被名山，吴人也。书虽名“传”，实与魏人所作《魏武本纪》相类。书中亦兼及众人事，与别传记一人事迹者不同。◎弼按：《艺文类聚·百谷部》引《风俗通》云“旅谷弥望，野茧被山”，下接“《曹瞒传》”云云，是“被山”二字属上句读。姚氏以“被山”为姓名，误。◎胡玉缙曰：汪之昌辑《曹瞒传》，见《青学斋集》。 及郭颁《世语》 ◎颁，各本皆同，毛本作“班”，古盖通用。◎《隋书·经籍志》：《魏晋世语》十卷，晋襄阳令郭颁撰。◎《旧唐志》避太宗讳，“世”作“代”。《新唐志》作“《代说》”，《史略》作“《世论》”，“论”、“说”二字，均为“语”字之讹。《初学记·卷五·地部·石类》引作《魏晋俗语》，亦避“世”字讳作“俗”也。本志《三少帝纪》正元二年注引《世语》“大将军奉天子征毌丘俭”事，裴松之谓检诸书都无此事，颁撰《魏晋世语》，蹇乏全无宫商，最为鄙劣，以时有异事，故颇行于世。干宝、孙盛等多采其言，以为《晋书》，其中虚错如此者，往往有之。◎《世语·方正篇》注：郭颁，西晋人。时世相近，为《魏晋世语》，事多详核，孙盛之徒皆采以著书。 并云：嵩，夏侯氏之子，夏侯惇之叔父。太祖于惇为从父兄弟。 ◎官本《考证》何焯曰：夏侯惇之子楙尚清河公主，渊子衡亦娶曹氏，则谓“嵩，夏侯氏之子”者，敌国传闻，盖不足信。◎姚范曰：案陈氏以夏侯及诸曹同一列传，毋亦有是疑乎？◎又按：陈矫，刘氏子，而婚于刘颂，则未得以吴人作传而遂以为妄也。◎周寿昌曰：陈矫本刘氏子，出养于姑，改姓陈氏，后娶刘颂女。颂与矫固近亲也，魏武拥全之，特下令禁人诽议。殆以同姓为婚。禁人议即以便已私也。 ◎吴金华曰：《吴志·吴主传》注引《魏略》载孙权与浩周书曰“今子当入侍，而未有妃耦，昔君念之，以为可上连缀宗室若夏侯氏”，此时孙权称臣于魏，魏臣浩周以为孙权之子“可上连缀宗室若夏侯氏”，足见曹嵩出自夏侯氏一事并非敌国传闻。本志《文帝纪》载延康元年“夏侯惇薨”，裴注引《魏书》曰 “王素服幸邺东城门发哀”，又引孙盛之评曰“在礼，天子哭同姓于宗庙门之外。哭于城门，失其所也”，孙盛为东晋时人，以“良史”著称于世，此评直以曹丕、夏侯惇为“同姓”，亦足见此事在孙盛时代仍为人所共知。又一九七四年至一九七九年安徽毫县城南出土之曹氏墓砖，其刻辞有“夏侯右”者，亦其佐证。 ◎弼按：○《后汉书·袁绍传》讨曹操檄云“操奸阉遗丑”。○钱大昕曰：奸，当作“赘”。《汉书》如淳注：“淮南俗，卖子与人做奴婢，名曰‘赘子’。”操父嵩，本夏侯氏，为中常侍曹腾养子，故云“赘”也。○《三国志》注及《文选》并是“赘”字。◎又按：《御览》引此“弟”下有“也”字。 嵩生太祖。</description></item><item><title>卷二·魏书二·文帝纪第二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-02/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-02/</guid><description>卷二·魏书二·文帝纪第二 ¶ 魏书二文帝纪第二 三国志二
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：成刚 复校：擎骥
文帝丕 ¶ 文皇帝讳丕， ◎潘眉曰：阚泽云“不十为丕”，字当作“ ”，今作“丕”者，非。◎胡玉缙曰：○潘说非也。○《说文·一部》：丕，大也。从一，不声。○段注：丕，隶书中直引长，故云“丕之字不十”。汉《石经》作“ ”，可证。非与“丕”殊字也。○段说甚瞭，潘氏以隶变驳篆文，颠矣。 字子桓，武帝太子也。 ◎钱大昭曰：文帝为高祖，明帝为烈祖，见景初诏中。承祚文、明二纪俱不称祖，盖德不相副，且无功可录，削而不书，史笔之谨严也。 中平四年冬，生于谯。 ◎赵一清曰：○《寰宇记》卷十二：魏文帝祠在谯县东五里。初，太祖以议郎告疾归乡里，筑室于此。文帝生于此宅。◎弼按：魏武故宅，详见《武纪》卷首及建安十五年注。 ◎《魏书》曰：帝生时，有云气青色而圜如车盖当其上，终日，望气者以为至贵之证，非人臣之气。 ◎《水经·阴沟水注》：谯城东有曹太祖旧宅，文帝以汉中平四年生于此，上有青云如车盖，终日乃解，即是处也。◎本志《卞后传》注引《魏书》云：后生时有黄气满室。◎此皆谶纬附会之词，不足信也。 年八岁，能属文，有逸才，遂博贯古今经传、诸子百家之书。善骑射，好击剑。 ◎文帝《典论》自序云：时余年五岁，上以世方扰乱，教余学射，六岁而知射；又教余骑马，八岁而能骑射矣。 举茂才，不行。◎《献帝起居注》曰：建安十（五）〈三〉年，为司徒赵温所辟。 ◎赵一清曰：○《后汉书·献帝纪》：建安十三年春正月，司徒赵温免。○“五”疑当作“三”。◎弼按：○《通鉴考异》云：十三年罢三公官，温不至十五年也。 太祖表“温辟臣子弟，选举故不以实”，使侍中守光禄勋郗虑持节奉策免温官。 ◎官本“郗”作“郄”。◎卢文弨曰：郗，音絺。郄诜，晋大夫郤縠之后。郗鉴，汉郗虑之后。姓源既异，音读各殊，不可因俗书而遂相混也。◎郗虑，事见《武纪》建安十八年注。◎范《书·赵典传》：典兄子谦，谦弟温，相继为三公。温字子柔，建安十三年，以辟司空曹操子丕为掾，操怒，奏温辟忠臣子弟，选举不实，免官。◎惠栋曰：忠臣，犹中臣，谓中朝臣也。《李固传》“诏书禁侍中、尚书、中臣子弟不得为吏、察孝廉”，故操以是奏免温也。◎周寿昌曰：○《功臣表》“阳都敬侯丁复”注“为将军，忠臣，侯”，亦有“忠臣”字。时操封武平侯，是知功臣列侯得称忠臣，必汉制如此。不然，操劾奏人岂自称为忠臣耶？○《鲍昱传》：帝报曰：“吾固欲令天下知忠臣之子复为司隶也。”○案：昱父永封关内侯。○《羊续传》：续以忠臣子孙拜郎中。○按：续先世，并未以忠节著，是世卿之家亦可称忠臣。《吴芮传》高祖称芮为“忠”，功臣之名“忠臣”，或肇于此。◎弼按：周说近是，惠说失之牵强。若谓忠臣子弟不得为吏、察孝廉，然则操何以举孝廉乎？此盖操藉故去温，温免之后，乃罢三公，大权操于一人矣。◎胡三省曰：操以温辟其子，怒而免之，驾言选举不以实耳。 建安十六年，为五官中郎将，副丞相。二十二年，立为魏太子。 ◎《高堂隆传》：文帝为太子，耽乐田猎，晨出夜还。栈潜谏止，太子不悦，自后游出差简。 ◎《魏略》曰：太祖不时立太子，太子自疑。 ◎《陈思王传》：植既以才见异，丁仪、丁廙、杨修等为之羽翼。太祖狐疑，几为太子者数矣。然植任性而行，文帝御之以术，矫情自饰，宫人左右，并为之说，故遂定为嗣。◎又见崔琰、毛玠、刑颙、贾诩传。 是时有高元吕者，善相人，乃呼问之。对曰：“其贵乃不可言。”问：“寿几何？”元吕曰： “其寿，至四十当有小苦，过是无忧也。”后无几而立为王太子， 各本皆误作“皇太子”，冯本、局本不误。 至年四十而薨。 ◎何焯曰：此与朱建平事相类，或所传异也。◎朱建平，事见后《方伎传》。 太祖崩，嗣位为丞相、魏王。 ◎《贾逵传》：太祖崩洛阳，逵典丧事。鄢陵侯彰问逵先王玺绶所在。逵正色曰：“太子在邺，国有储副。先王玺绶，非君侯所宜问也。”遂奉梓宫还邺。◎《陈矫传》：太祖崩洛阳，群臣拘常，以为太子即位，当须诏命。矫曰：“王薨于外，太子宜割哀即位，以系远近之望。”明旦，以王后令，策太子即位。 ◎袁宏《汉纪》 ◎《晋书·袁宏传》：宏字彦伯，侍中猷之孙。〖猷为陈郡阳夏人。〗宏有逸才，文章绝美。少孤贫，以运租自业。谢尚镇牛渚，秋夜乘月微服泛江，闻舫中讽咏，乃宏诵其《咏史诗》，迎与谈论，引参军事。迁桓温记室，入为吏部郎，出守东阳郡。撰《后汉纪》三十卷。◎宏自序云：予尝读《后汉书》，烦秽杂乱。聊以暇日，撰集为《后汉纪》。其所缀会《汉记》、谢承《书》、司马彪《书》、华峤《书》、谢沈《书》、《汉山阳公纪》、《汉灵献起居注》、《汉名臣奏》，旁及诸郡耆旧先贤传，凡数百卷。后见张璠所撰书差详，复采而益之。◎《隋书·经籍志》：《后汉纪》三十卷，袁彦伯撰。◎《史通·正史篇》：袁宏依荀悦体著《后汉纪》三十篇。世言汉中兴史者，唯袁、范二家而已。◎《郡斋读书志》云：宏在晋末为一时文宗，虽为桓温礼遇，每不阿屈。以东京史籍不伦，谢承、司马彪之徒错谬同异，无所取正，惟张璠《纪》差详，因参摭记传以损益之，比诸家号为精密。◎《四库提要》云：璠《书》已佚，惟《三国志》注、《后汉书》注间引数条，取与此书互勘，互有详略，核其文义，此书为长。体例虽仿荀悦，而抉择去取，自出鉴裁，抑又难于悦矣。◎沈家本曰：裴注但称“《汉纪》”，省文。 载汉帝诏曰：魏太子丕。昔皇天授乃显考以翼我皇家，遂攘除群凶，拓定九州，弘功茂绩，光于宇宙，朕用垂拱负扆 ◎《书·武成》“垂拱而天下治”，谓垂衣拱手也。◎《礼·明堂位》“天子斧扆南乡而立”，为扆状如屏风，绣为斧文，天子依之而立，负之而南面对诸侯也。 二十有余载。 今本袁《纪》“二”作“三”，误。盖操迁帝都许二十五年也。 ◎吴金华曰：卢说误。考之史事，汉献帝自中平六年九月即位，至建安二十五年正月壬寅禅让，首尾凡三十一年。袁宏《后汉纪》卷三十又载献帝建安二十五年冬十月乙卯诏曰“朕在位三十有二年”，所叙在位年数正与正月诏文相应。 天不慭遗一老，永保余一人，早世潜神，哀悼伤切。丕奕世宣明，宜秉文武，绍熙前绪。今使使持节御史大夫华歆奉策诏授丕丞相印绶、魏王玺绂，领冀州牧。方今外有遗虏，遐夷未宾，旗鼓犹在边境，干戈不得韬刃，斯乃播扬洪烈、立功垂名之秋也。岂得修谅闇之礼， ◎《晋书·礼志》云：尚书杜预以为：“古者天子诸侯之丧始同齐斩，既葬除丧服，谅暗以居，心丧终制，不与士庶同礼。”卢钦、魏舒问预证据。预曰：“《传》称‘三年之丧，自天子达’，此谓天子绝期，唯有三年丧也。非谓居丧衰服三年，与士庶同也。周公不言高宗‘服丧三年’，而云‘谅暗三年’，此释服心丧之文也。叔向不讥景王除丧，而讥其燕乐已早，明既葬应除，而违谅暗之节也。此皆既葬除服谅暗之证。”又云：“魏氏革命，以既葬为节，合于古典，然不垂心谅暗，同讥前代。”◎周寿昌曰：丕居操丧而诏谓为谅暗，盖当时秉笔者，已无一汉臣矣。后晋武帝诏山涛曰“山太常虽居谅暗”，则直以君诏其臣矣。 究曾、闵之志哉？其敬服朕命，抑弭忧怀，旁祗厥绪， ◎钱仪吉曰：旁，疑作“方”。 时亮庶功， 《袁纪》“绪”作“序”， “庶功”作“天功”。 以称朕意。於戏，可不勉欤！ 尊王后曰王太后。改建安二十五年为延康元年。 ◎范《书·献帝纪》：三月，改元延康。◎胡三省曰：此汉改元魏志也。</description></item><item><title>卷三·魏书三·明帝纪第三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-03/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-03/</guid><description>卷三·魏书三·明帝纪第三 ¶ 魏书三明帝纪第三 三国志三
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：森林守望者 复校：擎骥
明帝叡 ¶ 明皇帝讳叡，字元仲，文帝太子也。生而太祖爱之，常令在左右。 ◎《魏书》曰：帝生数岁而有岐嶷之姿， ◎《诗·大雅·生民篇》：克岐克嶷。◎《毛传》云：岐，知意也。嶷，识也。◎郑《笺》云：能匍匐，则岐岐然，意有所知也。其貌嶷嶷然，有所识别也。◎《朱传》云：岐嶷，峻茂之貌。 武皇帝异之，曰：“我基于尔三世矣。”每朝宴会同， ◎《周礼·春宫·大宗伯》：春见曰朝，夏见曰宗，秋见曰觐，冬见曰遇，时会曰会，殷见曰同。◎郑注云：时见者，言无常期。.殷，犹众也。 与侍中近臣并列帷幄。好学多识，特留意于法理。 年十五，封武德侯； ◎裴注谓魏武以建安九年八月定都邺，文帝始纳甄后，明帝应以十年生。◎弼按：信如裴说，则至延康元年应作“年十六”也。武德，见《文纪·延康元年》。郑称为武德侯傅，见《文纪·延康元年》注引《魏略》。吉茂为武德侯庶子，见《常林传》注引《魏略》。 黄初二年为齐公，三年为平原王。以其母诛， 甄后赐死在黄初二年。 故未建为嗣。 ◎卢文弨曰：《御览》“嗣”下有“也”字。◎赵一清曰：宜书“甄后生帝”。 ◎《魏略》曰：文帝以郭后无子，诏使子养帝。帝以母不以道终，意甚不平。后不获已，乃敬事郭后，旦夕因长御问起居，郭后亦自以无子，遂加慈爱。 ◎《晋书·阎（讚）〈缵〉传》：魏明帝因母得罪，废为平原侯，为置家臣、庶子、师友、文学，皆取正人，共相匡矫。兢兢慎罚，事父以孝。父没，事母以谨，闻于天下，至今称之。◎弼按：据此，则甄后死后明帝不特未建为嗣，且废为侯，可补陈《志》之阙。 文帝始以帝不悦，有意欲以他姬子京兆王为嗣， ◎钱大昭曰：京兆王礼，徐姬子也。 故久不拜太子。◎《魏末传》曰： ◎《隋书·经籍志》：《魏末传》两卷，梁又有《魏末传》并《魏氏大事》六卷，亡，无撰人姓名，◎《唐志》无。◎章宗源曰：○《魏志·明帝纪》注引射鹿子事、《类聚·兽部》、《御览·皇王部》、《皇亲部》、《资产部》，《世说·言语篇》注俱引之，大同小异。○《曹爽传》注：何晏妇金乡公主，即晏同母妹。○臣松之按：《魏末传》此搢绅所不忍言，虽楚王之妻嫂不是过也。设令此言出于旧史，犹将莫之或信，况底下之书乎！案《诸王公传》，沛王出自杜夫人所生，晏母姓尹，公主若与沛王同生，焉得言与晏同母？○《诸葛诞传》注：诞杀乐綝，表曰：“圣朝明臣，臣即魏臣；不明臣，臣即吴臣„„”诸语。○臣松之以为《魏末传》所言，率皆鄙陋。 帝常从文帝猎，见子母鹿。文帝射杀鹿母，使帝射鹿子，帝不从，曰：“陛下已杀其母，臣不忍复杀其子。”因涕泣。文帝即放弓箭，以此深奇之，而树立之意定。 ◎《世说·言语篇》注引此云：文帝射鹿母，应弦而倒。复令帝射其子，帝置弓泣曰：“陛下已杀其母，臣不忍复杀其子。”文帝曰：“好语动人心。”遂定为嗣。◎梁章钜曰：此即裴松之所谓“甄后杀害，事有明审”者也。◎弼按：裴松注此语见《甄后传》注。 七年夏五月，帝病笃，乃立为皇太子。 文帝九子，其四已前死，余子皆短世。东海王霖爱宠异于诸国，而性又麤暴。至病笃时始立明帝为太子，非本志也。苦心图篡，厥后不昌，天之报施，其不爽乎！ 丁巳，即皇帝位， 文帝以丁巳崩，明帝即于是日即位。 大赦。尊皇太后曰太皇太后， 卞后也。 皇后曰皇太后。 郭后也。 诸臣封爵各有差。 ◎《世语》曰：帝与朝士素不接， ◎毛本“素”作“数”，误。◎弼按：上文注引《魏书》云“每朝宴会同，与侍中近臣并列帷幄”，此言“与朝士素不接”，似两说相歧。然细按之，“与近臣并列”在魏武时，黄初以后则“与朝士不相接”矣。 即位之后，群下想闻风采。居数日，独见侍中刘晔，语尽日。众人侧听，晔既出，问：“何如？”晔曰：“秦始皇、汉孝武之俦，才具微不及耳。” ◎梁章钜曰：传评谓“秦皇、汉武，宫馆是营”，盖即采用晔语。考青龙以后，始动土木，竟日之谈，以罄其蕴，晔之远识不可阶矣。 癸未，追谥母甄夫人曰文昭皇后。 ◎详见《甄后传》。“癸未”上应有“六月”，《文纪》“六月戊寅，葬首阳陵”，癸未在戊寅后五日，为六月无疑。盖葬文帝后始追谥甄夫人也。◎卢文弨曰：癸未及下壬辰皆不当在五月中。下“八月”上亦少“秋”字。 壬辰，立皇弟蕤为阳平王。 潘淑媛所生，本传作“阳平县王”，盖黄初五年改封诸王皆为县王也。
¶ 八月，孙权攻江夏郡， 江夏郡，见《武纪》建安十三年。 太守文聘坚守。 ◎胡三省注：○文聘时屯石阳。○祝穆曰：魏初定荆州，屯沔阳，为重镇。晋立沔阳县，江夏郡自上昶移理焉。今临嶂山在汉阳军西六十里，晋沔阳县治也，意石阳即此地。◎弼按：祝穆所云 “沔阳”当为“沌阳”之误。《一统志》“沌阳故城，在汉阳县西”，《元和志》“晋于沔州西临漳山下置沌阳县，江夏郡自上昶移理焉”，又按《文聘传》“孙权以五万众自围聘于石阳，聘坚守不动，权住二十余日乃解去”，《孙权传》亦云“权闻魏文帝崩，征江夏，围石阳”，据此，则聘所坚守者实为石阳，与沌阳别为一地。 朝议欲发兵救之，帝曰：“权习水战，所以敢下船陆攻者， ◎严衍曰：下船，犹言舍船。◎赵一清曰：以上岸为下船。 几掩不备也。 《通鉴》“几”作“冀”。 今已与聘相持， 《通鉴》“持”作“拒”。 夫攻守势倍，终不敢久也。” 各本“敢”均作“可”，宋本、元本作“敢”，《通鉴》同。 先时遣治书侍御史荀禹慰劳边方， ◎《晋书·职官志》：汉宣帝幸宣室斋居而决事，令侍御史二人治书侍侧，后因别置，谓之治书侍御史，盖其始也。◎《宋书·百官志》：治书侍御史，掌举劾官品第六已上。汉宣帝斋居决事，令侍御史二人治书，因谓之治书御史。汉东京使明法律者为之，天下谳疑事，则以法律当其是非。魏、晋以来则分掌侍御史所掌诸曹，若尚书二丞也。◎洪饴孙曰：荀禹，《北堂书钞》引《魏氏春秋》作“荀寓”。◎弼按：荀寓字景伯，仕晋位至尚书，见本志《荀彧传》注，非荀禹也，洪说误。 禹到，于江夏发所经县兵及所从步骑千人乘山举火， ◎胡三省曰：乘，登也。 权退走。辛巳，立皇子冏为清河王。 ◎赵一清曰：冏，《诸王传》作“贡”。◎弼按：清河悼王贡为文帝子，黄初四年薨，无子国除。冏为明帝子。明帝子本志无传，赵说误。 吴将诸葛瑾、张霸等寇襄阳，抚军大将军司马宣王讨破之，斩霸， ◎《晋书·宣帝纪》：孙权围江夏，遣其将诸葛瑾、张霸并攻襄阳，帝督诸军讨权，走之。进击，败瑾，斩霸，并首级千余。迁骠骑将军。 征东大将军曹休又破其别将于寻阳。 ◎《汉书·高帝纪》：项梁尽召别将。◎师古曰：别将，谓小将别在他所者。◎《郡国志》：扬州庐江郡寻阳，南有九江，东合为大江。◎胡三省曰：此江北之寻阳，汉故县地。◎《一统志》：寻阳故城，今湖北黄州府黄梅县北。◎阎若璩曰：○汉寻阳县在大江北，今黄州府蕲州东浔水城是。东晋成帝移于江南，今九江府德化县西十五里是。○杜佑云：温峤所移也。◎徐松曰：○庐江郡无江以南地，洪氏亮吉立五证以明之。钱氏谓“在九江府城西”者误。《地理通释》云：晋惠帝时分庐江、武昌立寻阳郡，治豫章之柴桑，而寻阳之名乱。成帝移江州治寻阳，而江南之寻阳著，江北之寻阳益晦，久之，遂废寻阳入柴桑。◎吴增僅曰：《吴志·周瑜传》：建安四年，从攻皖城，拔之。复攻寻阳，破刘勋。○此为寻阳入吴之始。其后皖城虽复入魏，而寻阳依然属吴。十九年吴以吕蒙为庐江太守，屯寻阳，是时寻阳属庐江可知。二十五年由庐江改属武昌。黄武二年，又由武昌改隶蕲春。盖终吴之世未尝属魏也。◎寻阳，互见《曹休传》，又见《吴志·孙策传》注引《江表传》。 论功行赏各有差。冬十月，清河王冏薨。十二月，以太尉钟繇为太傅， ◎《晋书·职官志》：太宰、太傅、太保，周之三公官也。魏初唯置太傅，以钟繇为之。 征东大将军曹休为大司马，中军大将军曹真为大将军，司徒华歆为太尉， 歆让为于管宁，帝不许，遣缪袭喻指。 司空王朗为司徒，镇军大将军陈群为司空， ◎《吴志·诸葛瑾传》：孙权咨瑾曰：“叡不如丕，犹丕不如操。闻任陈长文、曹子丹辈，或文人诸生，或宗室戚臣，宁能御雄才虎将以制天下乎？” 抚军大将军司马宣王为骠骑大将军。 ◎《续百官志》：将军，不常置，掌征伐背叛。比公者四：第一大将军，次骠骑将军，次车骑将军，次卫将军。◎钱大昭曰：太和元年，诏骠骑将军司马宣王讨之。四年，骠骑将军司马宣王为大将军，骠骑下无“大”字，疑衍文。◎周寿昌曰：懿本抚军大将军，或因晋骠骑，遂留“大”字，此一时事，故后仍旧制去“大”字。◎又案：其时镇军、征东据称大将军，殆魏初制未定也。◎弼按：《晋书·宣帝纪》亦作“骠骑将军”。</description></item><item><title>卷四·魏书四·三少帝纪第四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-04/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-04/</guid><description>卷四·魏书四·三少帝纪第四 ¶ 魏书四
¶ 三国志四三少帝纪第四 ◎监本、官本作“齐王芳、高贵乡公髦、陈留王奂”。◎赵一清曰：此卷陈承祚本题云“《三少帝纪》”，故《史通》云“天子见黜者，汉、魏以后谓之少帝”，是也。今刻失其义矣。◎沈家本曰：官本先列“齐王等”一行，即赵所谓今刻也。冯、毛本题曰“《三少帝纪》”，尚是承祚原文。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 齐王芳纪 校录：唐并儿
¶ 高贵乡公髦纪 校录：eaglefly213 陈留王奂纪 校录：le_minuit 复校：擎骥
齐王芳 ¶ 齐王讳芳，字兰卿。明帝无子，养王及秦王询；宫省事秘，莫有知其所由来者。 ◎说见《明纪·青龙三年》。◎郭龙兴曰：“莫知其所由来”与《武纪》所云“莫能审其生出本末”语意正同。 ◎《魏氏春秋》曰：或云任城王楷子。 青龙三年，立为齐王。景初三年正月丁亥朔，帝甚病，乃立为皇太子。是日，即皇帝位，大赦。尊皇后曰皇太后。大将军曹爽、太尉司马宣王辅政。 ◎《晋书·宣帝纪》云：齐王即位，迁侍中，持节都督中外诸军，录尚书事，与爽各统兵三千人，共执朝政。更直殿中，乘舆入殿。◎《晋书·职官志》云：持节都督，无定员。魏文帝黄初三年，始置都诸州军事，或领刺史。又上军大将军曹真都督中外诸军事，假黄钺，则总统内外诸军矣。◎又云：录尚书事，位上公，在三公上。汉制遂以为常，每少帝立则置太傅录尚书事，犹古冢宰总己之义。魏、晋以后，公卿权重者为之。◎胡三省曰：录尚书事，汉东都诸公之重任也。今爽、懿既都中外诸军，又录尚书事，则文武大权尽归之矣。自此迄于六朝，凡权臣壹是专制国命。 诏曰：“朕以眇身， ◎《汉书·昭帝纪》始元五年诏曰：朕以眇身。◎师古曰：眇，微也。 继承鸿业，茕茕在疚， ◎《左传·哀公十六年》：茕茕余在疚。◎谓致我茕茕然，若在疚病之中也。 靡所控告。 ◎《左传·襄公八年》：翦焉倾覆，无所控告。◎杜注：控，引也。 大将军、太尉奉受末命，夹辅朕躬；司徒、司空、冢宰、元辅总率百寮，以宁社稷，其与群卿大夫勉勖乃心，称朕意焉。诸所兴作宫室之役，皆以遗诏罢之。 ◎《晋书·宣帝纪》云：初，魏明帝好修宫室，制度靡丽，百姓苦之。帝自辽东还，役者犹万余人，雕玩之物，动以千计，至是皆奏罢之。◎胡三省曰：以者，非遗诏真有此指也。 官奴婢六十已上，免为良人。”二月，西域重译献火浣布，诏大将军、太尉临试以示百寮。 ◎《异物志》曰： ◎《隋书·经籍志》：《异物志》一卷，后汉议郎杨孚撰。《交州异物志》一卷，杨孚撰。《南州异物志》一卷，吴丹阳太守万震撰。《扶南异物志》一卷，朱应撰。◎章宗源《隋志考证》：列举《异物志》甚多。裴注所引之《异物志》未著撰人，不能断定为何人所著。◎侯康曰：据《广州先贤传》、《百越先贤志》诸书，杨孚为章、和时人，然未知所本。刘昭注《续五行志》引“杨孚《卓传》”，谓董卓也，则又似汉末人，未知孰是。《水经注》三十七卷所引者又称杨氏《南裔异物志》，余诸书引者甚多。◎姚振宗曰：○《百越先贤志》：杨孚，字孝元，南海人，枚举物性灵悟，指为异品，著为《南裔异物志》。○《隋志》似敚“南裔”二字。南裔所包者广，合交州七郡言之，似其书之总名。 斯调国有火州，在南海中。其上有野火，春夏自生，秋冬自死。有木生于其中而不消也，枝皮更活，秋冬火死则皆枯瘁。其俗常冬采其皮以为布，色小青黑；若尘垢污之，便投火中，则更鲜明也。◎《傅子》曰：汉桓帝时，大将军梁冀以火浣布为单衣。常大会宾客，冀阳争酒，失杯而污之，伪怒，解衣曰：“烧之。”布得火，炜烨赫然，如烧凡布，垢尽火灭，粲然絜白，若用灰水焉。 ◎宋、元本“絜”作“洁”。◎范《书·南蛮西南夷传》论章怀注引《傅子》与此同，惟“若用灰水焉”，作“如水浣也”。◎章怀注又云：火毳，即火浣布也。 ◎《搜神记》曰：昆仑之墟，有炎火之山， ◎赵一清曰：○《水经·漯水注》：黄水又东注武州川，（又）〈右〉合火山西溪水，水导源火山，西北流，山上有火井，南北六七十步，广减尺许，源深不见底，炎势上升，常若微雷发响。以草爨之，则烟腾火发，亦名荧台。○又《潍水注》引《齐地记》云：东武城东南有卢水，水侧有胜火木，方俗音曰柽子，其木经野火烧死，炭不灭。故东方朔云：“不灰之木者也。”○则火山、火井、火木亦不一处矣。 山上有鸟兽草木，皆生于炎火之中，故有火浣布，非此山草木之皮枲，则其鸟兽之毛也。汉世西域旧献此布，中间久绝；至魏初，时人疑其无有。文帝以为火性酷烈，无含生之气，着之《典论》，明其不然之事，绝智者之听。 ◎《列子·汤问篇》：周穆王大征西戎，西戎献锟铻之剑、火浣之布。其剑长尺有咫，练钢赤刃，用之切玉如切泥焉。火浣之布，浣之必投于火；布则火色，垢则布色；出火而振之，皓然疑乎雪。皇子以为无此物，传之者妄。萧叔曰：“皇子果于自信，果于诬理哉？”◎卢重元曰：动植之类，其性不同。有因水火而生者，有因水火而杀者。故火山之鼠，得火而生；风生之兽，得风而活。人约空立，鱼约水存。然则火浣之纑，非纻非麻，用火鼠毛，布名与中国等，与此复何足为怪也？果于自信，不达矣夫！◎何焯曰：以魏文之识，岂未读《列子·汤问篇》，乃著论以明其不然耶？《法苑珠林》载文帝语云：“火功尚能铄石销金，何为不烧其布？”此语亦当有所本也。◎俞正燮《癸巳存稿》卷十有火浣布说，辞繁未录，亦有与以上所引互见者。 及明帝立，诏三公曰：“先帝昔着《典论》，不朽之格言，其刊石于庙门之外及太学，与石经并，以永示来世。” ◎《典论》，见《文纪》黄初七年注。《典论》刻石，见《明纪》太和四年。◎潘眉曰：《典论》凡六碑，见《水经注》卷十六。按汉蔡邕《石经》在太学讲堂前东侧，魏正始《石经》在太学讲堂前西侧。明帝刊《典论》时，魏《石经》尚未刊立，诏令与《石经》并，应在堂东。而郦道元云魏《石经》“树于堂西，石长八尺，广四尺，列石于其下，碑石四十八枚，广三十丈，《典论》六碑附于其次”，是郦元所见《典论》石碑在堂西。魏《石经》之次，初不与汉《石经》并也。大抵初刊《典论》时，诏立堂东，与汉《石经》并。后魏自刻《石经》，乃迁《典论》石碑于堂西，自与魏《石经》并耳。◎又曰：魏《石经》有二，一为《三字石经》，一为《一字石经》。考《隋书·经籍志》，《一字石经周易》一卷，《一字石经尚书》六卷，《一字石经鲁诗》六卷，《一字石经仪礼》九卷，《一字石经春秋》一卷，《一字石经公羊传》九卷，《一字石经论语》一卷，《一字石经典论》一卷，《三字石经尚书》九卷，《三字石经尚书》五卷，《三字石经春秋》三卷。金石家咸谓一字、三字俱齐王正始年刊。眉以《隋志》目次考之，《一字石经》当刊于明帝太和四年。是时诏以《典论》刊石，与《石经》并，所谓《石经》，即魏《一字石经》也。至正始年，又刊《三体石经》，与《一字石经》并立，后人不考，遂以为俱在正始年刊，失其实矣。◎弼按：汉魏《石经》之辨，聚讼纷如。其开后世争议之端者，始于《后汉书·儒林传》序“熹平四年，灵帝诏诸儒正定五经，刊于石碑，为古文、篆、隶三体书法，以相参检”之语，学者遂执此文，谓《三体石经》为汉《石经》之证。然《水经·谷水注》“蔡邕以熹平四年奏求正定六经文字，灵帝许之，邕乃自书丹于碑，使工镌刻，立于太学门外，于是后儒晚学咸取正焉。魏正始中，又立古、篆、隶三字《石经》”。◎赵明诚《金石录》云：《儒林传序》云“为古文、篆、隶三体”者，非也。蔡邕所书乃八分，而《三体石经》乃魏时所见。◎刘传莹《汉魏石经考》云：郦道元作《水经注》，身在洛阳，目验《石经》，其纪汉《石经》不言三体，下乃云“魏正始中，又立古、篆、隶三体”，玩其文义，汉《石经》非三体可知。《隶释》据残碑以汉《石经》为隶书，其说最确。《经义考》、《石经考异》皆从之，以为三体者，范蔚宗误记耳。《伽蓝记》、《刘芳传》、《集古录目》皆沿此而误。◎又曰：东京《左传》不立学官，熹平刻经，以息博士之争，无缘刻及《左传》，即此可决《三体左传》非蔡邕书，而汉《石经》非三体也。◎钱大昕《十架斋养新录》云：万季野执《后汉书·儒林传》序 季野，万斯同之字。 “为古文、篆、隶三体以相参检”一语，谓蔚宗得于目睹，必不诬。甚矣！季野之惑也。蔚宗著书在宋文帝之时，其时洛阳已非宋土，何由得《石经》而睹之？若云目睹在义熙、永初之前，则蔚宗未尝官洛阳。晋世膏梁公子， 梁、粱古通，钱校改“梁”为“粱”，甚无谓。 岂有无故而跳身边徼，更无此情理矣。◎朱彝尊《经义考》云：汉立《石经》，蔡邕所书本一字，惟因范史《儒林传》云“为古文、篆、隶三体书法，以相参检，树之学门”，而杨衒之《洛阳伽蓝记》、《北史·刘芳传》因之，唐窦蒙、宋郭忠恕、苏望、方匋、欧阳棐、董逌、姚宽等，均仍其误。独张縯谓邕以三体参检其文，而书丹于碑，则定为隶，其义为允。载考卫恒及江式传、郦道元《水经注》，皆以一字为汉《石经》，迨赵明诚《金石录》、洪适《隶释》、《隶续》，辨之甚详，足以征信。其载《一字石经》遗文，后列堂谿典、马日磾等姓名，使《一字石经》出于魏，当更列正始中正字诸臣姓名，亦何取仍列典、日磾等诸人于经文之后哉？又史家体例，以时代为先后，《隋志》列《一字石经》于前，次魏文帝《典论》，然后叙《三字石经》于后，是一字属汉，而三字属魏，不待辞说始明，其曰“魏正始中，又立《一字石经》，相承以为七经正字”，盖雕本相沿，偶讹“三”字为“一”字尔。◎姚晋圻《汉魏石经考序》云：《石经》之说，汉为一字，魏为三体，谅矣。其纷谬之故，昔人咎始范史，窃谓蔚宗所据，有华峤、袁崧、谢承之旧文，非必率妄云尔。考《卢植传》，始刻《石经》时，植上书求立古学，且以今之《礼记》特多回（穴）〈冗〉，欲合《尚书》章句，考《礼记》得失，裁定圣典，刊正碑文。夫曰“合”、曰“考”，盖当时今文诸家多作别字，不协古文、篆、隶相承之意，植意欲合三体考定。邕等书经，即沿其例耳。东京古文，不列学官，读经皆以隶字，然隶之为字，或从古变，或从篆出，体质虽殊，而点画迭代，不可虚造。今立此碑，革时俗之乱易，依篆、古以正作。务使源流相应，雅俗区别，故云“为三体，相参检”。非如魏《石经》，一碑中三体俱书一字也。说蔡邕书者，谓割隶二分，取其八分，八分之名，不纯乎隶。而卫恒序篆书亦云“邕采斯、喜之法，为古今杂形矣”，曹魏之世，遂推此旨，直作三体。后来华峤之徒亦各晓汉时是正文字之例，并载于书，范史因之，其或小有窜易，而后人直以为误，则非也。◎弼按：据以上诸说，汉《石经》为一字，魏《石经》为三体，已有定论。证以近日出土之石：一字者，为《周易》、《尚书》、《鲁诗》、《仪礼》、《春秋公羊传》、《论语》，皆隶书，并有汉末诸臣姓名；三体者，为《尚书》、《春秋左氏传》。此与《隋志》所载《一字石经》、《三字石经》相合，兼有实物可证。朱、姚二氏谓汉《石经》乃以三体参校其文，非如魏《石经》之一字具书三体，虽本张縯之说，而能发挥三体参校之义，尤为善解《儒林传》序。至潘氏所论，以《三体石经》为魏正始年刊，是也。以《一字石经》为魏太和四年刊，殊为无据。太和四年，惟以《典论》刊石尔。诏与《石经》并者，谓《典论》与《石经》并立，非谓并刊《石经》也。其云“金石家谓一字、三字俱正始年刊”者，殆惑于《隋志》“魏正始中，又立《一字石经》”之语，朱氏已辨之矣。张国淦《历代石经考》辨析极详，可资参证。 至是西域使至而献火浣布焉，于是刊灭此论，而天下笑之。 据《抱朴子·论仙篇》言，文帝自毁，见《文纪》黄初七年注。 ◎臣松之昔从征西至洛阳， ◎《宋书·裴松之传》：高祖北伐，领司州刺史，以松之为州主簿，传治中从事史。既克洛阳，高祖敕之曰：“裴松之廊庙之才，不宜久尸边务。今诏为世子洗马。”◎《宋书·武帝纪》：公乃戒严北讨，加领征西将军、司豫二州刺史。 历观旧物，见《典论》石在太学者尚存，而庙门外无之，问诸长老，云晋初受禅，即用魏庙， ◎《水经·谷水注》：渠水南出，迳铜驼街，渠左是魏晋故庙地。◎《宋书·礼志三》：晋武帝太始元年十二月丙寅，受禅。二年正月，有司奏营建七庙。帝重其役，诏宜权立一庙。于是群臣奏议：“舜承尧禅，受终文祖，则虞氏不改唐庙，因仍旧宫。可依有虞氏故事，即用魏庙。”奏可。七月，又诏曰：“主者前奏就魏旧庙，诚亦有准。然于祇奉神明，情犹未安，宜更营造，崇正永制。”于是改创宗庙。 移此石于太学，非两处立也。窃谓此言为不然。◎又东方朔《神异经》曰： ◎毛本“又”字上不空格，“经”作“记”。《水经·漯水注》引此作“东方朔《神异传》”。东方朔，《汉书》有传。◎《隋书·经籍志》：《神异经》一卷，东方朔撰，张华注。◎《四库提要》云：旧本题汉东方朔撰，所载皆荒外之言，怪诞不经，共四十七条。陈振孙《书录解题》已极斥此书之伪。今考朔本传历叙所撰述，言凡刘向所录朔书，俱是世所传，他事皆非。其赞又言“后世好事者取其奇言怪语，附著之朔”云云，则朔书多出附会，在班固时已然。《晋书·张华传》亦无注《神异经》之文，则华注亦属假借。《隋志》列之史部地理类，《唐志》列之子部神仙类。今核所言，多世外恍惚之事，既有异于舆图，亦无关于修炼，今从《文献通考》，列小说类中，庶得其实焉。 南荒之外有火山，长三十里，广五十里，其中皆生不烬之木，昼夜火烧，得暴风不猛，猛雨不灭。火中有鼠，重百斤，毛长二尺余，细如丝，可以作布。常居火中，色洞赤，时时出外而色白， ◎吴金华曰：时时，偶尔之意。 以水逐而沃之，即死，续其毛， ◎吴金华曰：“续”为“绩”之形讹。凡纺织之事，收集丝、毛之类而辑短为长者谓之“绩”。《后汉书·南蛮西南夷列传》李贤注引《神异经》正作“绩”，当据改。 织以为布。 ◎范《书·南蛮西南夷传》论章怀注引《神异经》曰：南方有火山，长四十里，广四五里，生不烬之木，昼夜火然，得烈风不猛，暴雨不灭。火中有鼠，重百斤，毛长二尺余，细如丝，恒居火中，时时出外而色白，以水逐沃之即死。绩其毛，织以作布，用之若污，以火烧之，则清洁也。◎与裴注所引，字句少异。◎杭世骏曰：○《梁四公记》云：有商人赍火浣布三端，帝以杂布积之，令杰公以他事至于布所。杰公遥识曰：“此火浣布。二是绢木皮所作，一是绩鼠毛所作。”以诘商人，具如杰公所说。因问木鼠之异。公曰：“木坚毛柔，是可别也。以阳燧火山、阴柘木热之，木皮改常。”试之，果验。○《吴录》曰：南北景县有火鼠，取毛为布，烧之而精，名火浣布。◎弼按：火浣布，即今之石绵也，互见《乌丸鲜卑东夷传》注《魏略·西戎传》。</description></item><item><title>卷五·魏书五·后妃传第五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-05/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-05/</guid><description>卷五·魏书五·后妃传第五 ¶ 魏书五
¶ 三国志五后妃传第五 ◎冯本、监本、官本分列诸后，宋本、元本、毛本无之。◎《礼记·曲礼》曰：天子之妃曰后。◎郑注：后之言后，言在夫之后也。◎《白虎通》曰：天子之妃谓之后，何后者？君也。天子妃至尊，故曰后也。◎郝经曰：魏、吴不得称为后妃，取欧阳修《五代史》例，与其诸子总为《魏家人传》。◎潘眉曰：陈《志·后妃传》惟武帝卞皇后、文帝甄皇后、郭皇后、明帝毛皇后、郭皇后有传，齐王芳以下皇后皆不立传。按齐王以正始四年四月立皇后甄氏，嘉平三年七月皇后甄氏崩，葬怀甄后于太清陵；四年二月立皇后张氏，六年三月废；四月立皇后王氏。高贵乡公以正元二年立皇后卞氏。常道乡公以景元四年十月立皇后卞氏。俱见《三少帝纪》。齐王皇后甄氏附载《文昭甄皇后传》，高贵乡公皇后卞氏、常道乡公皇后卞氏并附载《武宣卞皇后传》。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：擎骥 复校：擎骥
¶ 《易》称“男正位乎外，女正位乎内；男女正，天地之大义也”。 《易·家人》彖辞。 古先哲王，莫不明后妃之制，顺天地之德，故二妃嫔妫，虞道克隆， ◎《尚书·尧典》：帝曰：“我其试哉。”女于时，观厥刑于二女，厘降二女于妫汭，嫔于虞。◎《孔传》云：女，妻也。刑，法也。降，下也。嫔，妇也。尧以二女妻舜，观其法度，接二女以治家，观治国。舜为匹夫，能以义理下帝女之心，于所居妫水之内，使行妇道于虞氏。◎孔《疏》云：妫水在河东虞乡县历山西，西流至蒲扳县，南入于河。舜居其旁。周武王赐陈胡公之姓为妫，为舜居妫水故也。◎颜师古曰：厘，理也。《尚书·尧典》称舜之美，云“厘降二女于妫汭”，言尧欲观舜治迹，以己二女妻之。舜能以治降下二女，以成其德。◎《列女传》：有虞二妃，帝尧二女也，长娥皇，次女英。二女承事舜于畎亩之中，不以天子之女故而骄盈怠嫚，犹谦谦恭俭，思尽妇道。 任、姒配姬，周室用熙， ◎《诗·大雅·思齐篇》：思齐大任，文王之母，思媚周姜，京室之妇。太似嗣徽音，则百斯男。◎《列女传》：太任者，挚任氏中女也，王季娶为妃。太任之性，端一诚庄，惟德之行。及其有娠，目不视恶色，耳不听淫声，口不出恶言，能以胎教。溲于豕牢，而生文王。文王生而明圣，太任教之，以一而识百。君子谓太任为能胎教。◎又云：太姒者，有姒氏之女，仁而明道，文王嘉之，亲迎于渭，造舟为梁。及入，太姒思媚太姜、太任，旦夕勤劳，以进妇道。太姒号曰文母。文王理阳道，以治外；文母理阴道，以治内。◎师古曰：太任，文王母。太姒，武王母也。 废兴存亡，恒此之由。《春秋说》云天子十二女，诸侯九女， ◎《春秋纬保乾图》曰“唯天子娶十二女”，《公羊传·成公（九）〈十〉年》何休注引此。◎徐彦《疏》云：《保乾图》文。◎《白虎通》曰：天子、诸侯一娶九女者何？重国广继嗣也。适九者何？法地有九州，承天之施，无所不生也。一娶九女，亦足以承君之施也。九而无子，百亦无益也。《王度记》曰：“天子、诸侯一娶九女。”或曰：“天子娶十二女，法天有十二月，万物必生也。”◎《后汉书·荀爽传》：故天子娶十二，天之数也；诸侯以下各有等差等，事之降也。◎《刘瑜传》：古者天子一娶九女。◎章怀注引《公羊传》云：诸侯一聘三女，天子一娶九女，夏、殷制也。 考之情理，不易之典也。而末世奢纵，肆其侈欲，至使男女怨旷，感动和气，惟色是崇，不本淑懿，故风教陵迟而大纲毁泯，岂不惜哉！呜呼，有国有家者，其可以永鉴矣！
¶ 汉制，帝祖母曰太皇太后，帝母曰皇太后，帝妃曰皇后，其余内官十有四等。 ◎《汉书·外戚传》序：汉兴，因秦之号。帝母称皇太后，祖母称太皇太后，適称皇后，妾皆称夫人。又有美人、良人、八子、七子、长使、少使之号焉。至武帝制倢伃、娙娥、傛华、充依，各有爵位；而元帝加昭仪之号，凡十四等云。◎《后汉书·皇后纪》序：至乃掖庭三千，增级十四。◎章怀注：婕妤一，娙娥二，容华三，充衣四，已上武帝置；昭仪五，元帝置；美人六，良人七，七子八，八子九，长使十，少使十一，五官十二，顺常十三；舞涓、共和、娱灵、保林、良娣使、〖◎弼按：据《汉书·外戚传》序，应作“良使”。〗夜者十四，此六官品秩同为一等。 魏因汉法，母后之号，皆如旧制，自夫人以下，世有增损。太祖建国，始命王后，其下五等：有夫人， ◎《宋书·后妃传》序：夫人，魏武帝初建魏国所制。 有昭仪， ◎师古曰：昭显其仪，示隆重也。 有婕妤， ◎宋本作“倢伃”。◎师古曰：倢，言幸接于上也。伃，美称也。倢，音接；伃，音予；字或从女，其音同耳。 有容华，有美人。 ◎侯康曰：魏国既建，丞相、御史大夫等官皆与汉廷无异，故内官亦得置夫人、昭仪以下五等。《太平御览·三十一》引陆云《与兄书》，疑魏武不得有婕妤。周方叔《卮言》又据遗令，谓曹公当时颇夺汉宫嫔御，皆未知当日制度者。魏武遗令明言“吾婕妤、伎人皆著铜雀台”，此有婕妤之证也。◎赵一清曰：○《宋书·乐志三》云：《但歌》四曲，出自汉世。无弦节，作伎，最先一人倡，三人和。魏武帝尤好之。时有宋容华者，清澈好声，善倡此曲，当时特妙。 文帝增贵嫔、 ◎孔颖达曰：嫔，妇人之美称，可宾敬也。◎胡三省曰：六宫置贵嫔始此。 淑媛、脩容、顺成、良人。 ◎师古曰：良，善也。◎赵一清曰：○《拾遗记》：魏文帝所爱美人薛灵芸，常山人也。父邺，为酂乡亭长；母陈氏，随邺舍于亭旁。居生穷贱，至夜，每聚邺邻妇夜绩，以麻蒿自照。灵芸年十五，容貌绝世，邻中少年夜来窃窥，终不得见。咸熙元年，谷习出守常山郡，闻亭长有美女，而家甚贫。时文帝选良家子女，以入六宫。习以千金宝赂聘之，以献文帝。◎弼按：此《拾遗记》之误，已见《文纪》黄初二年注。 明帝增淑妃、昭华、脩仪；除顺成官。太和中始复命夫人，登其位于淑妃之上。自夫人以下爵凡十二等：贵嫔、夫人，位次皇后，爵无所视；淑妃，位视相国，爵比诸侯王；淑媛，位视御史大夫，爵比县公；昭仪，比县侯；昭华，比乡侯；脩容，比亭侯；脩仪，比关内侯；倢伃，视中二千石； ◎师古曰：中二千石，实得二千石也。中之言满也。月得百八十斛，是为一岁凡得二千一百六十石。言二千者，举成数耳。 容华，视真二千石； ◎师古曰：真二千石，月得百五十斛，一岁凡得千八百石耳。 美人，视比二千石； ◎师古曰：二千石，月得百二十斛，一岁凡得千四百四十石耳。 良人，视千石。 ◎《续百官志》：比二千石，奉月百斛。千石，奉月九十斛。◎弼按：《武文世王公传》尚有贵人、姬，《毛后传》有才人，均未知列于何等，此未言及。
武宣卞皇后 ¶ 武宣卞皇后，琅邪开阳人， ◎开阳，见《武纪》兴平元年“琅邪”注。◎《郡国志》：开阳，故属东海。建初五年属。◎《水经·沂水注》：沂水南迳开阳县故城东，县故鄅国，后更名开阳。《春秋·哀三年·经》书“城启阳”是矣。县故琅邪郡治也。 文帝母也。 ◎《武文世王公传》：卞皇后生文皇帝、任城威王彰、陈思王植、萧怀王熊。 本倡家， ◎《史记·冯唐传》：会赵王迁立，其母倡也。◎《索隐》曰：《列女传》云“邯郸之倡”也。◎《正义》曰：赵幽王母，乐家之女也。◎《汉书·外戚传》：孝武李夫人本以倡进。◎师古曰：倡，乐人，音昌。◎《后汉书·光武郭皇后纪》“倡饮甚欢”章怀注《说文》曰：倡，乐也。《声类》曰俳。◎《桓谭传》“性者倡乐”章怀注：倡，俳优也。◎史游《急就篇》“倡优俳笑”，是优、俳一物而二名也。 此孔颖达《春秋左传正义》之语，卢盖误以“是优、俳一物而二名也”九字为《急就篇》之文。 ◎周寿昌曰：曹操之父嵩既莫能审其生出本末；操后卞氏又本倡家；丕之甄后，明帝之母也，又本袁熙之妇；其家世内外本末，概可想见。承祚详叙之，绝不为讳，不可谓非直笔也。◎林畅园曰； 畅园，林茂春之号。 以开国之后，而出于倡家，何以示后？◎弼按：李延年善为新声，桓君山精通音律，雅掺新弄，当日习尚如此，所谓倡乐，不似后世之淫业贱流。颜注训为乐人，于义得之。卞后一生行事传无贬词，《世说》且列之贤媛，不能以世人之深恶曹瞒，而于其妃嫔之家世亦加以苛词丑诋也。又按《夏侯惇传》“赐伎乐名倡”，比于“魏绛受金石之乐”，其非卑贱可知。 ◎《魏书》曰：后以汉延熹三年十二月己巳生齐郡白亭， 后生于延熹三年，魏武生于永寿元年，长后五岁。后崩于太和四年，年七十一。齐郡治临菑，见《武纪》建安四年。白亭，未详。 有黄气满室移日。父敬侯怪之，以问卜者王旦， 《世说》注作“王越”。 旦曰：“此吉祥也。” 年二十， 时汉灵帝光和二年，魏武已为顿丘令矣。 太祖于谯纳后为妾。 ◎《世说·贤媛篇》注：年二十，太祖纳于谯。性约俭，不尚华丽，有母仪德行。 后随太祖至洛。 冯本“太祖”下有“左右”二字，系剜补误，各本均无之。 及董卓为乱，太祖微服东出避难。 时汉献帝中平六年，后年三十，已生文帝矣。 袁术传太祖凶问，时太祖左右至洛者皆欲归， ◎吴金华曰：至，《太平御览》卷一百三十八作“在”，甚合事理。疑此“至”涉上文“后随太祖至洛”而误。 后止之曰：“曹君吉凶未可知，今日还家，明日若在，何面目复相见也？正使祸至，共死何苦！” 苦，疑作“害”。 吴金华以此“苦”字不误，“何苦”犹言“何害”，习用于当时口语， 遂从后言。太祖闻而善之。建安初，丁夫人废，遂以后为继室。 ◎《左传》：惠公元妃孟子。孟子卒，继室以声子。◎杜注：元妃死，则次妃摄行内事，犹不得称夫人，故谓之继室。 诸子无母者，太祖皆令后养之。 ◎《魏略》曰：太祖始有丁夫人，又刘夫人生子修及清河长公主。 ◎《夏侯惇传》：惇子楙，太祖以女妻楙。即清河公主也。◎《汉书·外戚传》云：窦姬为皇后，女为馆陶长公主。◎师古曰：年最长，故谓长公主。◎《后汉书·皇后纪》云：汉制，皇女皆封县公主，仪服同列侯；其尊崇者加号长公主，仪服同蕃王。其后安帝、桓帝妹亦封长公主，同之皇女。其皇女封公主者，所生之子袭母，封为列侯。◎章怀注：蔡邕曰“帝女曰公主，姊妹曰长公主”，建武十五年封武阳公主为长公主，即是帝女尊崇亦为长，非惟姊妹也。”《舆服志》曰“长公主赤罽軿车，与诸侯同绶”也。 刘早终，丁养子修。子修亡于穰， ◎《武文世王公传》：丰愍王昂，字子修，弱冠举孝廉，随太祖南征，为张绣所害。◎昂事又见《武纪》建安二年。 丁常言：“将我儿杀之，都不复念！”遂哭泣无节。太祖忿之，遣归家，欲其意折。后太祖就见之，夫人方织，外人传云“公至”，夫人踞机如故。太祖到，抚其背曰：“顾我共载归乎！”夫人不顾，又不应。太祖却行，立于户外，复云：“得无尚可邪！”遂不应，太祖曰：“真诀矣。”遂与绝。欲其家嫁之，其家不敢。初，丁夫人既为嫡，加有子修，丁视后母子不足。后为继室，不念旧恶，因太祖出行，常四时使人馈遗，又私迎之，延以正坐， 监本、官本“正”作“上”。 而己下之，迎来送去，有如昔日。丁谢曰：“废放之人，夫人何能常尔邪！”其后丁亡，后请太祖殡葬，许之，乃葬许城南。后太祖病困，自虑不起，叹曰：“我前后行意，于心未曾有所负也。假令死而有灵，子修若问‘我母所在’，我将何辞以答！”◎《魏书》曰：后性约俭，不尚华丽，无文绣珠玉，器皆黑漆。太祖常得名珰数具， ◎监本“珰”作“取”，误。◎《诗》“采采卷耳”《疏》：卷耳，草，四月中生子，如妇人耳中珰。今或谓之耳珰。◎《古诗为焦仲妻作》：耳著明月珰。◎《文选·洛神赋》：献江南之明珰。◎李善注引《通俗文》曰：耳珠曰珰。 命后自选一具，后取其中者，太祖问其故，对曰：“取其上者为贪，取其下者为伪，故取其中者。” ◎林畅园曰：出自倡家，而所见如此，宜其为后耳。 文帝为太子， ◎《武纪》：建安二十二年，以五官中郎将丕为魏太子。 左右长御贺后曰： ◎胡三省曰：汉皇后宫有旁侧长御。 “将军拜太子， ◎胡三省曰：丕为五官将，故称之为将军。 天下莫不欢喜，后当倾府藏赏赐。” ◎胡三省曰：藏，徂浪反。 后曰：“王自以丕年大，故用为嗣，我但当以免无教导之过为幸耳，亦何为当重赐遗乎！”长御还，具以语太祖。太祖悦曰：“怒不变容，喜不失节，故是最为难。” ◎《古文苑》载曹公卞夫人与杨太尉夫人袁氏书云：卞顿首，贵门不遗，贤郎辅位，每感笃念，情在凝至。贤郎盛德熙妙，有盖世文才，阖门钦敬，宝用无已。方今骚扰，戎马屡动，主簿股肱近臣，征伐之计，事须敬咨，官立金鼓之节，而闻命违制。明公性急忿然，在外辄行军法。卞姓当时亦所不知，闻之心肝涂地，惊愕断绝，悼痛酷楚，情自不胜。夫人多容，即见垂恕，故送衣服一笼，文绢百匹，房子官锦百斤，私所乘香车一乘，牛一头。诚知微细，以达往意，望为承纳。</description></item><item><title>卷六·魏书六·董二袁刘传第六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-06/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-06/</guid><description>卷六·魏书六·董二袁刘传第六 ¶ 魏书六
¶ 三国志六董二袁刘传第六 ◎宋本、元本、冯本作“董二袁刘传第六”，监本、官本分列诸人名，后同。◎杭世骏曰：○董卓之死在献帝初平三年，操未秉政，三国未分。谢承、华峤、司马彪、袁山松之徒撰《后汉书》，皆为立传。陈寿乃阑入《魏志》，何也？○刘知几云：汉之有董卓，犹秦之有赵高。昔（军）〈车〉令之诛，既不列汉史；何太师之毙，独刊魏书？○或曰：《魏志》之首传董卓，明祸首也。傥亦西汉世家项籍之意乎？◎周寿昌曰：董卓、袁绍、袁术、刘表诸人，皆非魏臣，而《魏志》特为列传者，盖卓首乱者也。卓擅乱时，操尚未秉政，三国未分，似卓全无关于魏，不知因卓之乱，而操始擅朝政，魏与蜀、吴分鼎，汉遂以亡。纪卓，所以纪乱源也。至绍、术、表，则皆操交兵拓地之所，魏之强由此，故亦传于魏臣之前。又案，卓此传较诸《后汉书》稍略，盖卓前半立功边城，及其强很暴虐弑逆之罪，俱在汉朝，故范史不能不详载，以著其所以倾汉者。若陈《志》则详记于何进召之入京以后，其翦裁去取，足征史笔之洁。◎王鸣盛曰：董卓、袁绍、袁术等传以范《书》较之，范之详几倍于陈寿。凡裴松之所采以入注者，皆范氏取入正文者也。陈之精简，固胜于范，然范瞻而不秽，亦不厌其繁。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 董卓传、袁绍传 校录：魔纱兔 袁术传 校录：成刚 刘表传 校录：鬼谷王诩 复校：擎骥
董卓 ¶ 董卓字仲颖， ◎章怀注引《卓别传》曰：卓父君雅，为颍川轮氏尉，生卓及弟旻。故卓字仲颖，旻字叔颖。◎刘攽曰：案注言，卓与弟旻生颍川，明当作“颍”。◎何焯校作“颍”。 陇西临洮人也。 ◎《郡国志》：凉州陇西临洮。◎《水经注》：洮水东迳临洮县故城北。◎《元和郡县志》：故城，即岷州城。◎《一统志》：临洮故城，今甘肃巩昌府岷州治。 ◎《英雄记》曰：卓父君雅，由微官为颍川纶氏尉。 ◎《郡国志》：豫州颍川郡轮氏县，建初四年置。◎齐召南曰：《前志》颍川郡有轮氏，疑县不自建初所置也。但《前志》作“纶”，此《志》作“轮”。◎《一统志》：纶氏故城，今河南河南府登封县西南七十里。◎《续百官志》：县尉，大县二人，小县一人；尉主盗贼。◎李祖楙曰：汉时守、相、丞、尉皆命于朝廷，曹掾以下则用本郡之人，由郡县自辟除之，常居门下，故诸掾常以门下为号。 有三子：长子擢，字孟高，早卒；次即卓；卓弟旻，字叔颖。 少好侠，尝游羌中，尽与诸豪帅相结。后归耕于野，而豪帅有来从之者，卓与俱还，杀耕牛与相宴乐。诸豪帅感其意，归相敛，得杂畜千余头以赠卓。 ◎《吴书》曰：郡召卓为吏，使监领盗贼。胡尝出钞，多虏民人，凉州刺史成就辟卓为从事， ◎《续百官志》：州刺史皆有从事史、假佐。◎沈家本曰：后汉本传言为州兵马掾。 使领兵骑讨捕，大破之，斩获千计。并州刺史段颎荐卓公府， 熲，毛本作“颖”，误。 司徒袁隗辟为掾。 ◎《续百官志》：司徒掾属三十一人。 汉桓帝末，以六郡良家子为羽林郎。 ◎《续百官志》：羽林郎，比三百石，常宿卫侍从，常还汉阳、陇西、安定、北地、上郡、西河凡六郡良家补。 卓有才武， 才，监本、官本作“材”。 膂力少比， 宋本、元本“膂”作“旅”。膂，脊骨也。 双带两鞬，左右驰射。 ◎章怀注：○引《方言》曰：所以藏箭谓之服，藏弓谓之鞬。○《左氏传》云：右属櫜鞬。 为军司马， 此中郎将之军司马也。范《书·卓传》“从中郎将张奂为军司马”，可证。 从中郎将张奂征并州有功， ◎梁章鉅曰：《后汉书·董卓传》“从张奂击汉阳叛羌，破之，拜郎中”，案汉阳在凉州，此云“并州”，恐误。◎潘眉说同。◎弼按：范《书·张奂传》“奂督幽、并、凉三州，先零羌钞三辅，奂遣司马尹端、董卓并击，大破之，三州清定”，是不专指凉州也。 拜郎中，赐缣九千匹，卓悉以分与吏士。 ◎范《书·卓传》曰：“为者则己，有者则士。”乃悉分与吏兵，无所留。◎《张奂传》：奂有勋名，董卓慕之，使其兄遣缣百匹，奂恶卓为人，绝而不受。 迁广武令， ◎《郡国志》：并州雁门郡广武。◎三国魏移雁门郡治此。◎《一统志》：广武故城，今山西代州西四十五里。 蜀郡北部都尉， ◎《郡国志》：边郡往往置都尉，稍有分县，治民比郡。◎沈家本曰：蜀郡北部尉，《后汉书·西南夷传》云“冉駹夷者，武帝所开。元鼎六年以为汶山郡。至地节三年，宣帝乃省并蜀郡为北部都尉。灵帝时，复分蜀郡北部为汶山郡云”。卓迁此官在桓帝末，故尚为北部都尉也。 西域戊己校尉， ◎范《书·明帝纪》：永平十七年，初置西域都护戊己校尉。◎章怀注：元帝置戊己校尉。戊己，中央也，镇覆四方，见《汉官仪》。亦处西域，镇抚诸国。 免。征拜并州刺史、河东太守。 ◎《英雄记》曰：卓数讨羌、胡，前后百余战。 迁中郎将，讨黄巾，军败抵罪。 ◎范《书卓传》：中平元年，拜东中郎将，持节代卢植击张角于下曲阳，军败抵罪。◎惠栋曰：○《江表传》：卓不从鉅鹿太守郭典计，故败。◎弼按：○《续百官志》刘昭注：汉末又有四中郎将，皆帅师征伐，不知何时置。董卓为东中郎将，卢植为北中郎将，献帝以曹操为南中郎将。〖◎案：操，疑作“植”。〗◎《通鉴》胡注云：汉有三署中郎将：五官及左、右署。又有使匈奴中郎将。北中郎将创置于此时，盖以讨河北黄巾也。◎又云：卓为东中郎将，四中郎将始于此。◎李祖楙曰：汉末中郎将有加号者，如《朱雋传》镇贼中郎将、平难中郎将是；《刘焉传》镇夷、征东二中郎将，乃随征伐之事，还则免焉。◎弼按：范《书》于卓还迁中郎将，加一“东”字，较陈《志》为密，故《通鉴》采之。 韩遂等起凉州， 韩遂，事见《武帝纪》建安二十年注引《典略》。 复为中郎将，西拒遂。于望垣硖北， ◎潘眉曰：“西拒遂”句绝。时张温别使卓讨先零羌于望垣硖北，为羌胡所围。韩遂自在榆中，非拒遂于望垣硖北也。榆中属金城郡，望垣属汉阳郡。◎沈家本曰：潘说诚是，然范《书》云“边章、韩遂等大盛，朝廷复以司空张温为车骑将军，拜卓破虏将军，与荡寇将军周慎并统于温，屯美阳。章、遂亦进兵美阳，温、卓与战，辄不利。十一月夜，有渡星如火，光长十余丈，照章、遂营中，驴马尽鸣。贼以为不祥，欲归金城。卓闻之喜，明日乃与右扶风鲍鸿等并兵俱攻，大破之，斩首数千级，章、遂败走榆中”，此西拒遂之事，此传略而不言，遽接云“于望垣硖北为羌胡所围”，语太简，则不明也。◎弼按：○榆中，在今甘肃兰州府金县西北。〖◎钱坫云：在东北。〗望垣，在今甘肃秦州西北。○范《书·卓传》：张温使卓将兵三万讨先零羌，卓于望垣硖北为羌胡所围。○据此，潘说为是。 为羌胡数万人所围，粮食乏绝。卓伪欲捕鱼，堰其还道， ◎范《书·卓传》“堰”作“鄢”。◎章怀云：其字义同，但异体耳。 当所渡水为池，使水渟满数十里，默从堰下过其军而决堰。比羌、胡闻知追逐，水已深，不得渡。时六军上陇西，五军败绩，卓独全众而还，屯住扶风。 ◎《郡国志》：司隶右扶风治槐里。◎建安十八年属雍州。◎《一统志》：槐里故城，今陕西西安府兴平县东南十里。◎《吴志·孙坚传》：边章、韩遂作乱凉州，中郎将董卓拒讨无功。中平三年，遣司空张温西讨章等。温以诏书召卓，卓良久乃诣温。温责让卓，卓应对不顺。孙坚前耳语温曰：“卓不怖罪而鸱张大语，宜以召不时至，陈军法斩之。”温不纳。坚数卓三罪，温不忍发。◎语见《坚传》。 拜前将军， ◎范《书·卓传》：中平五年，拜卓前将军。◎在封侯之后。 封斄乡侯， ◎章怀注：斄县故城，在今雍州武功县。字或作“邰”，音台。◎《郡国志》：右扶风郿有邰亭。◎刘昭注：○《史记》曰：封弃于邰。徐广曰：今斄乡。◎李殿学曰：邰、斄，古同音，俱读如今斄字。◎马与龙曰：○《左传·昭九年》杜注：骀，在武功县所治斄城。○《括地志》：故斄城，一名武功城。○《寰宇记》：后汉省斄县，复自渭水南移武功县于斄故城，因谓之武功城。○据此，则斄与武功为一地。董卓封斄乡侯，即此。◎弼按：斄为郿属，故卓进封郿侯。◎《一统志》：郿县故城，今陕西凤翔府郿县东北。◎胡玉缙曰：○《说文·邑部》“邰”云：炎帝之后，姜姓所封，周弃外家国，从邑，台声，右扶风斄县是也。《诗》曰：“有邰家室。”○段注： 段注，谓段玉裁《说文》注。 周人作邰，汉人作斄。古今语小异，故古今字不同。《郡国志》无斄县，郿下曰“有邰亭”，盖斄县并入郿也。邰亭，杜预谓之釐乡，徐广谓之斄乡，今陕西乾州武功县县西南二十二里故斄城，是段说视李、马说为瞭。◎惠栋曰：○《山阳公载记》云：孤昔与周慎西征，慎围边、韩于金城。孤语张温，求引所将兵为慎作后驻，温不听。孤上言其形势，知慎必不克。温又使孤讨先零叛羌，以为西方可一时荡定。孤皆知其不然而不得止。后果如孤策。○其以此封都乡侯也。 征为并州牧。 并州牧，见《武纪》建安十年。 ◎《灵帝纪》曰：中平五年，征卓为少府， ◎范《书·卓传》：六年，征卓为少府，不肯就，上书言“所将湟中义从及秦胡兵皆诣臣曰‘牢直不毕，禀赐断绝，妻子饥冻。’牵挽臣车，使不得行。羌胡敝肠狗态，臣不能禁止，辄将顺安慰，增异复上。”朝廷不能制，颇以为虑。 敕以营吏士属左将军皇甫嵩，诣行在所。卓上言：“凉州扰乱，鲸鲵未灭，此臣奋发效命之秋。吏士踊跃，恋恩念报，各遮臣车，辞声恳恻，未得即路也。辄且行前将军事，尽心慰恤，效力行陈。” ◎范《书·皇甫嵩传》：中平五年，凉州贼王国围陈仓，复拜嵩为左将军，督前将军董卓，各率二万人拒之。卓欲速进赴陈仓，嵩不听。贼众疲敝，果自解去。嵩进兵击之。卓谓不可。嵩独进击之，使卓为后拒，连战，大破之。卓大惭恨，由是忌嵩。 六年，以卓为并州牧， ◎侯康曰：范《书》征卓为少府及拜并州牧同在六年，此则征少府先一年，小有参差。 又敕以吏兵属皇甫嵩。卓复上言：“臣掌戎十年，士卒大小，相狎弥久，恋臣畜养之恩，乐为国家奋一旦之命，乞将之州，效力边陲。”卓再违诏敕，会为何进所召。 ◎范《书·皇甫嵩传》：嵩从子郦说嵩曰：“本朝失政，天下倒悬，能安危定倾者，唯大人与董卓耳。今怨隙已结，势不俱存。卓被诏委兵，而上书自请，此逆命也。又以京师昏乱，踌蹰不进，此怀奸也。且其凶戾无亲，将士不附。大人今为元帅，仗国威以讨之，上显忠义，下除凶害，此桓、文之事也。”嵩曰：“专命虽罪，专诛亦有责也。不如显奏其事，使朝廷裁之。”于是上书以闻。帝让卓，卓又增怨于嵩。</description></item><item><title>卷七·魏书七·吕布张邈臧洪传第七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-07/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-07/</guid><description>卷七·魏书七·吕布张邈臧洪传第七 ¶ 魏书七
¶ 三国志七吕布张邈臧洪传第七 ◎钱大昭曰：范《书》张邈事即附在《吕布传》中，故张邈之前布事未终，张邈之后仍叙布事，且其作赞言布不言邈，大略与《魏志》同，盖蔚宗因承祚之旧故也。《魏志》本以张邈、陈登附《布传》，以陈容附《臧洪传》，后之校书者见有“张邈字孟卓，东平寿张人也”十一字，不及细检，辄于卷首改题云“吕布张邈臧洪传”，而于目录则云“张邈〖陈登〗、臧洪〖陈容〗”，皆误。◎潘眉曰：《魏书》为董卓立传，兼及李傕、郭汜者，叙亡汉之原委，为二袁、刘、吕、张、公孙、陶、张等立传者，叙同时割据、魏武兼并之始末。若臧洪未与魏武交兵，其人与魏事无涉，在《魏书》中当为附传，不应立传。观其初为盟词曰“汉室不幸，皇纲失统”，及为绍所执，又曰“王室衰弱，无扶翼之意”，盖汉末义烈之士，汉书立传宜也。◎姚范曰：《史记》后班史即人自为传，不复错综成之。 班《书》陈平、王陵二传叙述相错，例同本传。姚云“不复错综”，失之。 《甘陈传》以俩人之功本一事耳。承祚复用互体，如吕布张邈、刘放孙资是也。◎或曰：《吕布传》写布不能自定处亦生动，但子长以飘忽之才写生易，此以简洁之笔写生难，读者不可不审而妄置低昂也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：森林守望者 复校：擎骥
吕布张邈 ¶ 吕布字奉先，五原郡九原人也。 ◎按文多一“郡”字。五原郡，见《武纪》建安二十年。郡有九原县，汉末废。◎王先谦曰：○《河水注》：河水又东迳九原县故城南。其城南面长河，北背连山，秦始皇逐匈奴，并河以东，属之阴山，筑亭障为河上塞。徐广曰：“阴山在五原北。”即此山也。○《一统志》据《水经注》：故城在今乌喇忒旗北。○按，汉九原县其北即阴山。◎阚骃《十三州志》：建安中，魏武集荒郡之户以为县，聚之九原界，以立新兴郡。◎谢鍾英曰：《十三州志》之九原，即汉阳曲县地，非五原郡之九原也。◎赵一清、梁章钜所引顾祖禹说，皆为新兴郡之九原县，不录。 以骁武 范《书·布传》作“以弓马骁武”。 给并州。刺史丁原为骑都尉，屯河内， ◎范《书·布传》作“原屯河内”。◎刘攽曰：案文下“原”字，宜在上“原”字下。◎沈家本曰：《张杨传》“以武勇给并州”，则此传当亦以“州”字句绝，不必补“原”字，范《书》衍下“原”字耳。 以布为主簿， ◎潘眉曰：盖原为骑都尉，以布为主簿也。刺史属吏惟有主簿、功曹、簿曹、书佐等，骑都尉秩比二千石，非刺史所得置。吕布为骑都尉在杀丁原后，此时未得为也。《后汉书》误移“原”字在“为骑都尉”下，此传并脱去“原”字，当补入。 大见亲待。灵帝崩，原将兵诣洛阳。 ◎袁宏《纪》：进乃召武猛都尉丁原将兵向京师。◎范《书·何进传》：进使武猛都尉丁原烧孟津，火照城中。 ◎《续汉书》曰：绍诈令武猛都尉丁原放兵数千人，为贼于河内，称黑山伯，上事以诛赵忠等为辞，烧平阴、河津莫府人舍，以怖动太后。 ◎章怀注：武猛，谓有武艺而勇猛者，取其嘉名，因以名官也。◎弼按：本志《张杨传》“以武勇给并州，为武猛从事”，取义亦同。 ◎英雄记曰：原字建阳。本出自寒家，为人粗略，有武勇，善骑射。为南县吏， “南”字上下疑有脱文，两汉地志无南县，范《书·董卓传》注引此无此语。 受使不辞难，有警急，追寇虏，辄在其前。裁知书，少有吏用。 与何进谋诛诸黄门，拜执金吾。进败，董卓入京都，将为乱，欲杀原，并其兵众。卓以布见信于原，诱布令杀原。布斩原首诣卓，卓以布为骑都尉，甚爱信之，誓为父子。 ◎《通鉴》：卓阴使丁原部曲司马五原吕布杀原而并其众，卓兵于是大盛。◎弼按：董卓入京，步骑不过三千，丁原不死，卓犹有所惮也。
¶ 布便弓马，膂力过人， ◎胡三省曰：膂，脊骨也。 号为飞将。稍迁至中郎将，封都亭侯。卓自以遇人无礼，恐人谋己，行止常以布自卫。然卓性刚而褊，忿不思难，尝小失意，拔手戟掷布。 ◎胡三省曰：手戟，小戟，便于击刺者。◎惠栋曰：○《释名》曰：手戟，手所持摘之戟也。 布拳捷避之， ◎《国语·齐语》：有拳勇股肱之力。◎注：人勇为拳。◎胡三省曰：勇力为拳，迅疾为捷。 ◎《诗》曰：无拳无勇，职为乱阶。◎注：拳，力也。 此《诗·小雅·巧言》之辞。 为卓顾谢，卓意亦解。由是阴怨卓。卓常使布守中閤， ◎《尔雅·释宫》：小者谓之闺，小闺谓之閤。 布与卓侍婢私通， ◎范《书·布传》作“私与傅婢情通”。◎潘眉曰：“侍婢”与“傅婢”同，无误字。◎弼按：范《书·公孙瓒传》云 “袁绍母亲为傅婢，地实微贱”，是傅婢即侍婢也。◎汪继熊曰：○李长吉《吕将军歌》：榼榼银龟摇白马，傅粉女郎大旗下。○殆即世所传貂蝉也。 恐事发觉，心不自安。
¶ 先是，司徒王允以布州里壮健，厚接纳之。 ◎范《书·王允传》：王允字子师，太原祁人也。◎章怀注：祁，今并州县也。◎弼按：州里者，谓同为并州之人。如韩遂谓樊稠曰： “与足下州里人，今虽小违，要当大同。”胡三省曰：“韩遂，金城人，与樊稠皆凉州人也。”又如本传布谓张杨曰：“布，卿州里也。”同属并州也。 后布诣允，陈卓几见杀状。时允与仆射士孙瑞密谋诛卓， 士孙瑞，事见《董卓传》注引献帝纪。 是以告布使为内应。布曰： “奈如父子何！”允曰：“君自姓吕，本非骨肉。今忧死不暇，何谓父子？” ◎范《书·布传》：允曰：“掷戟之时，岂有父子情也？” 布遂许之，手刃刺卓。语在《卓传》。允以布为奋威奋武将军， ◎《通鉴》作“奋武将军”。◎胡三省曰：奋武将军，始于汉元帝用任千秋为之。◎潘眉曰：○“奋威”当作“奋武”。○《宋书·百官志》：奋武将军，汉末吕布为之。○《后汉书》亦误作“威”。 假节，仪比三司， ◎胡三省曰：犹仪同三司也。 进封温侯， ◎温县，见《齐王纪》嘉平三年。王允封温侯在初平二年，至是改封吕布也。◎胡三省曰：温县属河内郡，周大夫苏忿生之邑。 共秉朝政。布自杀卓后，畏恶凉州人，凉州人皆怨。由是李傕等遂相结还攻长安城。 ◎《英雄记》曰：郭汜在城北。布开城门，将兵就汜，言 “且却兵，但身决胜负”。汜、布乃独共对战，布以矛刺中汜，汜后骑遂前救汜，汜、布遂各两罢。 布不能拒，李傕等遂入长安。 监本、官本无“李”字。 卓死后六旬，布亦败。 ◎臣松之案：《英雄记》曰诸书， “曰”字疑衍。 布以四月二十三日杀卓， 范《书·献纪》作“四月辛巳”，袁《纪》同，《通鉴》作“丁巳”。 六月一日败走，时又无闰，不及六旬。 将数百骑出武关， 武关，见《武纪》初平二年。 欲诣袁术。</description></item><item><title>卷八·魏书八·二公孙陶四张传第八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-08/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-08/</guid><description>卷八·魏书八·二公孙陶四张传第八 ¶ 魏书八
¶ 三国志八二公孙陶四张传第八 ◎周寿昌曰：《后汉书·公孙瓒传》前有《刘虞传》，此志无之。而《瓒传》实包叙刘虞本末在内，似宜援他传例，题目于公孙瓒附刘虞名。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 公孙瓒传、陶谦传、公孙度传 校录：梦起风回 张杨传、张燕传、张绣传、张鲁传 校录：鬼谷王诩 复校：擎骥
公孙瓒 ¶ 公孙瓒 ◎胡三省曰：赞，音藏旱反。 字伯珪， ◎惠栋曰：《刘宽碑阴》作“圭”。 辽西令支人也。 ◎《郡国志》：幽州辽西郡令支，有孤竹城，伯夷、叔齐本国。◎王先谦曰：汉末鲜卑据辽西之土，建安十二年，曹公讨平之。◎惠栋曰：○郦元云：秦始皇二十二年，分燕置辽西郡，令支隶焉。○《齐语》云：北伐山戎，刜令支，斩孤竹。○《尔雅》作“觚竹”，四荒之一也。○《扩地志》云：孤竹，殷诸侯。◎《一统志》：令支故城，今直隶永平府迁安县西。孤竹山在今卢龙县西，孤竹城在其阴。 令，音郎定反。支，音其兒反。 ◎应劭曰：令，音铃。亦作离支，令、离，声相近也。◎章怀注：令，音力定反。支，音巨移反。 为郡门下书佐。 ◎郡门下书佐，见《董卓传》。◎范《书·赞传》：家世二千石，以母贱，遂为郡小吏。 有姿仪，大音声，故太守器之，以女妻焉， ◎宋本、元本“故”作“侯”。◎章怀注引《魏志》曰：侯太守妻之以女。◎何焯曰：系太守以侯氏者，所以别下刘太守也。宋本亦作“侯”。◎沈家本曰：太守上加以故字，与刘太守已有别矣。 ◎《典略》曰：瓒性辩慧， 范《书》作“言事辩惠”。 每白事不肯稍入，常总说数曹事，无有忘误，太守奇其才。 遣诣涿郡卢植读经。 ◎宋本“遣”作“適”。范《书》作“后从涿郡卢植学于缑氏山中”。◎李安溪曰：与汉先主同师。◎惠栋曰：《刘宽碑阴》载门生姓氏中有瓒名，则瓒又从宽学业。 后复为郡吏。刘太守坐事征诣廷尉， ◎惠栋曰：○《英雄记》：太守刘基。 瓒为御车，身执徒养。 ◎范《书》：太守刘君坐事槛车征，官法不听吏下亲近，瓒乃改容服，诈称侍卒，身执徒养，御车到洛阳。 及刘徙日南， 日南郡，见《陈留王纪》咸熙元年。 瓒具米肉，于北芒上祭先人， ◎范《书》：太守当徙日南，瓒具豚酒于北芒上，祭辞先人。◎何焯曰：瓒辽西人，前世又非素官于朝，何缘先墓乃在北芒？◎惠栋曰：按谢承《书》，乃泣辞母墓也。◎周寿昌曰：北芒，一作“北邙”，在洛阳。《续汉书·五行志》载童谣“千乘万骑上北邙”。予案，北邙为丛瘗之所，俗以为鬼所群聚。《乐府·挽歌辞》多引“北芒”，可证。瓒祭其先人之鬼，亦是此意，非必墓祭也。◎朱邦衡曰：此盖在北郭遥祭之耳。令支在洛阳北，瓒往日南，故出郭遥祭，亦去国为坛之义，非必北芒定有先墓也。◎弼按：范《书》言“瓒家世二千石”，何氏言“非素官于朝”，误也。又按，谢承《书》有“泣辞母墓”之语，则何、周、朱三说皆误。◎赵一清曰：辽西亦有北芒。◎弼按：瓒既随刘太守征诣廷尉，不得遽反辽西。 举觞祝曰：“昔为人子，今为人臣，当诣日南。日南鄣气， ◎范《书》云：日南多瘴气。◎李慈铭曰：鄣，官本作“瘴”。《说文》无“瘴”字，作“鄣”亦通。◎沈家本说同。 或恐不还，与先人辞于此。”再拜慷慨而起，时见者莫不歔欷。刘道得赦还。瓒以孝廉为郎，除辽东属国长史。 ◎辽东属国，见《齐王纪》正始五年。◎钱大昭曰：○《续汉志》云：每郡置太守一人，丞一人。郡当边戍者，丞为长史。每属国置都尉一人，丞一人。属国长史即属国丞耳，不知何时改此制。◎李祖楙曰：公孙瓒为辽东属国长史，盖即都尉丞如边郡称长史例也。 尝从数十骑出行塞，见鲜卑数百骑，瓒乃退入空亭中， ◎顾炎武《日知录》卷二十二云：○秦制，十里一亭，十亭一乡。○《风俗通》云：汉家因秦，大率十里一亭。亭，留也。盖行旅宿会之所。 约其从骑曰：“今不冲之，则死尽矣。”瓒乃自持矛，两头施刃， ◎周寿昌曰：《后汉书》作“持两刃矛”。是矛固有两刃者为一器。此云“持矛，两头施刃”，则为两器合成一器，仓卒施用，不恐失事乎？似从《后汉书》为正。 驰出刺胡，杀伤数十人，亦亡其从骑半，遂得免。鲜卑惩艾，后不敢复入塞。 ◎杭世骏曰：○《英雄记》云：瓒除辽东属国长史，连接边寇，每有警，辄厉色嗔怒，如赴雠敌，望尘而奔。继之夜战，虏识瓒声，惮其勇，莫敢犯之。○又云：瓒与破虏校尉邹靖俱追胡，靖为所围，瓒回师奔救，胡即破散，解靖之围。乘胜穷追，日入之后，把炬逐北。◎见《御览·八百七十》。 迁为涿令。 涿，见《齐王纪》嘉平五年。 光和中，凉州贼起， ◎范《书·瓒传》作“中平中”，《通鉴》同。作“中平”，是。◎沈家本曰：凉州贼起在中平元年十一月，“光和”二字误。 发幽州突骑三千人，假瓒都督行事传， ◎潘眉曰：○《释名》：传，转也，转移所在，执以为信也。○《后汉书·申屠蟠传》“为封传护送”注：传，谓符牒。○《陈藩传》 “投传而去”注：传，符也。 使将之。军到蓟中， ◎蓟，见《武纪》初平元年“幽州牧”注。◎胡三省曰：蓟县属广阳国。蓟，音计，幽州牧所治。 渔阳张纯诱辽西乌丸丘力居等叛， ◎渔阳，见《明纪》景初二年。◎范《书·乌桓鲜卑传》：乌桓，本东胡也。灵帝初，乌桓大人上谷有难楼者，众九千余落，辽西有丘力居者，众五千余落，皆自称王。中平四年，前中山太守张纯叛入丘力居众中，自号弥天安定王，遂为诸郡乌桓元帅，寇掠青、徐、幽、冀四州。五年，以刘虞为幽州牧，虞购募斩纯首，北州乃定。◎本志《乌丸鲜卑东夷传》：汉末辽西乌桓大人丘力居众五千人余落。中山太守张纯叛入丘力居众中，自号弥天安定王，为三郡乌丸元帅。◎裴注引《魏书》云：乌丸者，东胡也。汉初，匈奴冒顿灭其国，余类保乌丸山，因以为号。 劫略蓟中，自号将军， ◎《九州春秋》曰：纯自号弥天将军、安定王。 ◎范《书·刘虞传》：前中山相张纯〖◎钱大昕曰：南匈奴、乌桓传俱作“前中山太守”。〗私谓前太山太守张举曰：“子若与吾共率乌桓之众以起兵，庶几可定大业。”举因然之。举称天子，纯称弥天将军安定王，移书州郡，云举当代汉，告天子避位，敕公卿奉迎。 略吏民攻右北平、 右北平，见《明纪》景初四年。 辽西属国诸城，所至残破。瓒将所领，追讨纯等有功，迁骑都尉。 范《书·灵帝纪》：中平四年六月，渔阳人张纯与同郡张举举兵叛，杀右北平太守刘政、辽东太守杨终、〖◎惠栋曰：《水经注》作“杨紘”。〗护乌桓校尉公綦稠等。〖◎钱大昕曰：《刘虞传》作“箕稠”。〗举自称天子，寇幽、冀二州。五年九月，遣中郎将孟益〖◎惠栋曰：《水经注》作“孟溢”。〗率骑都尉公孙瓒讨渔阳贼张纯等。十一月，瓒与纯战于石门，大破之。六年三月，幽州牧刘虞购斩纯。 属国乌丸贪至王率种人诣瓒降。迁中郎将，封都亭侯， ◎范《书·瓒传》：诏拜瓒降虏校尉，封都亭侯，复兼领属国长史，职统戎马。瓒常与善射之士数十人，皆乘白马，以为左右翼，自号白马义从。乌桓更相告语，避白马长史。乃画作瓒形，驰马射之，中者咸称万岁。 进屯属国， ◎胡三省曰：属国，辽东属国也。◎范《书·瓒传》：瓒追击丘力居等，战于属国石门，虏遂大败，弃妻子踰塞走，悉得其所略男女。瓒深入无继，反为丘力居等所围于辽西管子城，二百余日，粮尽食马，马尽煮弩楯，力战不敌，乃与士卒辞诀，各分散还。时多雨雪，坠坑死者十五六。虏亦饥困，远走柳城。 与胡相攻击五六年。丘力居等钞略青、徐、幽、冀，四州被其害，瓒不能御。 ◎沈家本曰：范《书》云“虏自此之后，遂远窜塞外”，与此不同。以范《书·刘虞传》证之，此传为是。</description></item><item><title>卷九·魏书九·诸夏侯曹传第九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-09/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-09/</guid><description>卷九·魏书九·诸夏侯曹传第九 ¶ 魏书九
¶ 三国志九诸夏侯曹传第九 ◎《武纪》注引《魏书》、《世语》谓曹嵩夏侯氏子。何焯谓为敌国传闻之辞。◎赵一清曰：承祚以夏侯与诸曹互列一卷，正隐寓操为夏侯氏子。至操以女妻楙，盖欲掩其迹，所谓奸也。而何氏转据此，力辨操非携养，不亦傎乎！◎章学诚《乙卯答记》亦谓此篇有深意。◎洪亮吉《四史发伏》曰：承祚盖因世有谓“操，夏侯氏子”者，故评中特著夏侯、曹氏世为婚姻，以明其非。今之读《曹瞒传》、《世语》而信为实者，皆不善读史。◎恽敬书后曰：后人谓承祚合传夏侯、曹，以嵩为夏侯氏子。按传，太祖以女妻惇子楙，而渊子衡亦尚太祖弟海阳哀侯女，尚適室又曹氏女也。操虽鬼蜮，何至污乱若此邪？盖二氏世为婚姻，惇、渊有开国勋，与仁、洪、休、真等。及其亡也，爽与玄先后诛夷，大权始尽归司马氏，故合传之，以观魏氏兴衰之所由，乃作史定法也。◎刘咸炘《三国志知意》曰：即使嵩是夏侯子，未尝不可与夏侯氏为婚，彼固已异族也。陈矫亦行之矣。但夏侯氏子不足为丑，何故讳之？嵩为宦者养子，固人知之，而曹氏亦未尝讳，不讳养子，而反讳夏侯乎？此不近情，固知其说不足信。合传之义，恽说为当。评中“世为婚姻”，乃是立此传之意。洪氏谓意在辨正世传，则反曲矣。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 夏侯惇传、夏侯渊传、曹仁传、曹洪传 校录：成刚 曹休传、曹真传、夏侯尚传 文本提供：三国友盟 复校：擎骥
夏侯惇 ¶ 夏侯惇字元让，沛国谯人， 沛国谯县，见《武纪》卷首。 夏侯婴之后也。 ◎梁章矩曰：○《汉书·夏侯婴传》：婴为滕令奉车，故号滕公。及曾孙颇尚主，主随外家姓，号孙公主，故滕公子孙更为孙氏。○据此，则竟云“夏侯婴之后”，恐不无附会矣。◎周寿昌曰：滕公后为孙氏，特颇一支，非必夏侯氏后尽为孙也。观《汉书·功臣表》“婴玄孙之子长安大夫信”，不称“孙信”，则仍为夏侯氏可知。◎弼按：○《晋书·夏侯湛传》：湛作《昆弟诰》曰：“惟我皇乃祖滕公，肇厘厥德厥功，以左右汉祖。”○据湛自述，则为婴后无疑。盖滕公子孙有别为孙氏者，非谓夏侯氏非婴后也。周说是，梁说误。 年十四，就师学，人有辱其师者，惇杀之，由是以烈气闻。太祖初起，惇常为裨将，从征伐。太祖行奋武将军， 在初平元年。 以惇为司马， 奋武将军之司马也。 别屯白马， ◎白马，见《武纪》建安五年，又见《袁绍传》。◎洪亮吉曰：有黎阳津，即白马津，关云长刺袁绍将颜良，解白马围，即此。有滑台，魏武破袁绍，斩文丑于此。 迁折冲校尉， 折冲校尉，见《袁术传》。 领东郡太守。太祖征陶谦， 在初平四年。 留惇守濮阳。 濮阳，见《武纪》卷首“东郡”注。 张邈叛迎吕布， 在兴平元年。 太祖家在鄄城， ◎鄄城，见《武纪》初平四年。◎孙愐曰：后汉献帝兖州刺史治此。◎王先谦曰：三国魏改属东郡。 惇轻车往赴， ◎赵一清曰：“车”当作“军”。 適与布会，交战。布退还，遂入濮阳， ◎本志《吕布传》：陈宫迎布为兖州牧，据濮阳。◎据此，则此《传》当云“退还，布遂入濮阳”，盖惇本守濮阳，因东赴鄄城，布遂得入濮阳也。 袭得惇军辎重。遣将伪降，共执持惇，责以宝货， ◎林国赞曰：布与惇为敌，既执惇，岂不刺杀，而但责宝货耶？此未可信。 惇军中震恐。惇将韩浩乃勒兵屯惇营门，召军吏诸将，皆案甲当部不得动，诸营乃定。遂诣惇所，叱持质者曰：“汝等凶逆，乃敢执劫大将军， ◎钱大昭曰：是时惇为折冲校尉，非大将军也。惇为大将军在文帝即王位之后，安得先以大将军称之？“大”字疑衍。◎沈家本曰：下文“宁能以一将军之故”，亦称“将军”，钱说是。 吴金华据萧常《书》，以之应作“大将”。 复欲望生邪！且吾受命讨贼，宁能以一将军之故，而纵汝乎？”因涕泣谓惇曰：“当奈国法何！”促召兵击持质者。持质者惶遽叩头，言“我但欲乞资用去耳”。浩数责，皆斩之。惇既免，太祖闻之，谓浩曰： “卿此可为万世法。”乃著令：“自今已后有持质者，皆当并击，勿顾质。”由是劫质者遂绝。 ◎本志《荀彧传》：兴平元年，太祖征陶谦，张邈、陈宫以兖州反。彧守鄄城，驰召东郡太守夏侯惇，督将大吏多与邈、宫通谋。惇至，其夜诛谋叛者数十人，众乃定。 ◎孙盛曰：案《光武纪》，建武九年，盗劫阴贵人母弟，吏以不得拘质迫盗，盗遂杀之也。 孙盛所引，未详何人。《后汉纪》、范《书·光武纪》未载此事，惟《皇后纪·阴后纪》“建武九年，有盗劫杀后母邓氏及弟诉，帝甚伤之”。 然则合击者，乃古制也。自安、顺已降，政教陵迟， 毛本“政”误作“没”。 劫质不避王公，而有司莫能遵奉国宪者， ◎何焯云：○《后汉书·桥玄传》：玄少子为人所劫执，玄促令兵攻之，玄子亦死。○此灵帝光和元年事。◎惠栋曰：《汉律》所谓持质在《盗篇》。 浩始复斩之，故魏武嘉焉。</description></item><item><title>卷十·魏书十·荀彧荀攸贾诩传第十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-10/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-10/</guid><description>卷十·魏书十·荀彧荀攸贾诩传第十 ¶ 魏书十荀彧荀攸贾诩传第十 三国志十
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 荀彧传、贾诩传 校录：陈雪瑞 荀攸传 校录：未曾冷却 复校：擎骥
荀彧 ¶ 荀彧 ◎李贤曰：袁弘《汉纪》“彧”作“郁”。◎潘眉曰：彧、郁古字通。◎沈家本曰：《说文》： ，有文章也，从有声。○《论语》：郁郁乎文哉。○《汗简》曰：古《论语》作“ ”，或省作“ ”，而变为“ ”，又变为“彧”。◎弼按：范《书·灵纪》有孟戫，《隶释》作“郁”；又有许戫，袁《纪》作“郁”。潘、沈二说均是。 字文若，颍川颖阴人也， ◎颖阴，详见《文纪》延康元年。◎《郡国志》：豫州颍川郡颍阴。◎《一统志》：故城，今许州治。◎范《书·荀淑传》：初，荀氏旧里名西豪，颖阴令苑康改为高阳里。◎李贤注：今许州城内有荀淑故宅，相传即旧西豪里。 祖父淑，字季和，朗陵令。 ◎范《书·荀淑传》：淑，荀卿十一世孙，出补郎陵侯相，莅事明理，称为神君。◎《郡国志》：豫州汝南郡朗陵，侯国。◎《一统志》：朗陵故城，今河南汝宁府確山县西南三十五里。◎钱大昕曰：朗陵侯国，臧宫所封。当从司马彪《书》、张璠《纪》作“朗陵侯相”。◎又曰：汉制，县为侯国，则置侯相一人治之，其职与令、长同，故亦通称为令。东莱之不其亦侯国，而《董恢传》称“除不其令”。◎弼按：《钟繇传》注引《先贤行状》，淑为黎阳令，《淑传》失载。 当汉顺、桓之间，知名当世。 ◎范《书·淑传》：淑少有高行，博学而不好章句，多为俗儒所非，而州里称其知人。安帝时征为郎中，后再迁当涂长，去职还乡里。当世名贤李固、李膺等皆师宗之。及梁太后临朝，有日食地震之变，诏公卿举贤良方正，光禄勋杜乔、少府房植举淑，对策讥刺贵倖，为大将军梁冀所忌。 有子八人，号曰八龙。彧父绲， ◎李贤曰：绲，音古本反。 济南相。 ◎济南国，见《武纪》卷首。◎《续志》：青州济南国。〖毛本作“郡”，误。〗 叔父爽，司空。 ◎范《书·荀爽传》：爽字慈明，一名谞。太尉杜乔见而称之曰：“可为人师。”颍川为之语曰：“荀氏八龙，慈明无双。”爽见董卓忍暴滋甚，必危社稷，其所辟举皆取才略之士，将共图之，亦与司徒王允及卓长史何颙为内谋，会病毙，年六十三。◎王補曰：○爽与王允、何颙同谋诛卓，此殆荀彧因爽病毙，虚构是说，以掩其尸位台司，了无匡正之耻耳。范氏震爽盛名，不察其溢美，而谓潜图董氏，几振国命，诬矣！《通鉴》不袭其误，斯为史职。○姜宸英言：爽之丧心，一女子且不欲听其完节，其肯出身除逆，为烈丈夫之举哉？○尤足发既死之覆矣。◎又曰：尝证之袁《纪》，已确知其诬，观其并致颙尸，葬爽冢旁，決此说断由荀彧之作伪，亦因其破绽已露，不复能掩，非苛论也。不然，攸亦荀氏子耳，其图卓载之袁《纪》，载之《魏志》，范史附之《郑太传》，《通鉴》从而录之，何独于爽而恡之邪？此可以类推而得之者。◎黄山曰：爽以白衣，不十旬而致位司空，其受董卓知遇有过蔡邕，反共图卓，准以邕之闻卓诛而发叹动色，原似不类。虽然，司空，大臣也，何颙既荀氏故旧，王允又实爽之举主也。方允矫情屈意以附卓，爽之登进，允亦将有力焉。而谓允、颙之图卓，爽必不与闻，尤非其情矣。夫爽逼嫁其女，范史不为之讳，女节自高，然汉世固不以改適为非礼，爽又夙持阳尊阴卑、通怨旷、和阴阳之说，自当分别观之。姜宸英顾谓皆出荀彧之作伪，且于爽与颙通谋，明见《党锢传》，而反谓彧致颙尸葬爽冢旁，决为作伪之证，岂非深文乎？至荀攸即爽之从孙，同与颙谋，犹爽志也。攸以机洩被系，故袁《纪》亦及之。爽不及诛卓而先卒，故无由及。纪与传自异体，读史者不容不辨也。◎范《书·列女传》：南阳阴瑜妻，颍川荀爽之女，名采，年十七，適阴氏，十九产一女，而瑜卒。同郡郭奕丧妻，爽以采许之，女以衣带自缢。◎王補曰：荀采守义，逼胁再醮，竟出当日号称人师之荀爽，何怪彧谋篡汉，顗与勖亡魏乱晋，袭爽之故智，以谓是家法云尔也。◎《魏书》：郭奕字伯益，嘉之子，为太子文学，早卒。◎陈景云曰：郭嘉卒于建安十二年，年三十八。距荀爽之殁，几二十年。计爽存日嘉年方冠，不得有授室壮子。又爽名德素著，亦定无强夺女志事。◎弼按：陈说精审，黄说平允，可正王说之误。因与文若事有关，故备录之。 ◎《续汉书》曰：淑有高才，王畅、李膺皆以为师，为朗陵侯相，号称神君。◎张璠《汉纪》曰：淑博学有高行，与李固、李膺同志友善， 毛本“友”作“方”，误。 拔李昭于小吏，友黄叔度于幼童， ◎范《书·黄宪传》：宪字叔度，汝南慎阳人。世贫贱，父为牛医。颍川荀淑至慎阳，遇宪于逆旅，时年十四，淑竦然异之，揖与语，移日不能去，谓宪曰：“子，吾之师表也。” 以贤良方正征，对策讥切梁氏， 监本“讥”作“议”，误。 出补朗陵侯相，卒官。 ◎范《书·淑传》：弃官归，年六十七，建和三年卒。◎与此言“卒官”者不同。 八子，俭、绲、靖、焘、诜、爽、肃、旉。〖音敷。〗 ◎范《书·淑传》有子八人：俭、绲、靖、焘、汪、爽、肃、專，并有名称，时人谓之八龙。◎章怀注：绲，音昆。焘，音道。汪，音乌光反。《说文》云“汪，深广也”，俗本改作“注”，非。專，本或作“ ”。◎钱大昕曰：專，当作“旉”，即“敷”字。陶渊明《四八目》云“俭字伯慈，绲字仲慈，靖字叔慈，焘字慈光，汪字孟慈，爽字慈明，肃字敬慈，尃字幼慈”，见张璠《汉纪》。◎惠栋曰：○《荀氏谱》云：绲，济南相，年六十六，彧之父。焘，举孝廉，年七十。汪，昆阳令，年六十。肃，守舞阳令，年五十。旉，司徒掾，年七十。○焘，一作寿。尃，古文“敷”，《说卦》云“震为尃”是也。故注云“本或作敷”，俗本作“專”，误也。◎汪文台曰：○《御览》四百三十二、七百五十七袁山松《书》云：淑及陈寔神交，及其弃朗陵而归也，数命驾诣之。淑御慈明从叔慈抱孙文若而行，寔亦令元方侍侧，季方作食，抱孙长文而坐，相对怡然。尝一朝求食，食迟，季方尚少，跪曰：“闻大人与荀君言甚善，窃听。”寔曰：“汝听谈解否乎？”谌曰：“解。”因令与二慈说之，不失一辞，二公大悦。○《御览·二百十二》、《书抄·六十》谢承《书》曰：绲性明亮，敏于众职，以勖群僚，秉机平正，直而行之。◎弼按：荀淑八子，“诜”应从范《书》作“汪”，彧子亦名诜，若淑子名诜，彧子决不名诜，可证淑子名诜之误。 爽字慈明，幼好学， ◎惠栋曰：○杨修《荀爽述讚》云：其德克明，诞发幼龄。 年十二，通《春秋》、《论语》，耽思经典，不应征命，积十数年。 ◎范《书·荀爽传》：太常赵典举爽至孝，拜郎中，对策陈便宜。奏闻，即弃官去。后遭党锢，隐于海上，又南遁汉滨，积十余年，以著述为事，随称为硕儒。党禁解，五府并辟，司空袁逢举有道，不应。 董卓秉政，复征爽，爽欲遁去，吏持之急。诏下郡，即拜平原相。行至苑陵， ◎《前汉书·地理志》：河南郡苑陵。◎范《书·爽传》作“行至宛陵”，《续汉志》作“菀陵”，《通鉴》作“行至宛陵”。◎胡三省曰：宛陵县属河南尹，在雒阳东。◎钱大昕曰：《前志》作“苑陵”，《左传》杜注作“宛陵”。苑、菀、宛，古通用。◎又曰：此河南之菀陵，非丹阳之宛陵。◎《一统志》：在许州府新郑县东北三十八里。 又追拜光禄勋。视事三日，策拜司空。 ◎惠栋曰：○《北海耆旧传》云：公沙孚字允慈，与爽共约，出不得事贵势。而爽当董卓时，脱巾未百日位至司空。后相见，以爽违命，割席而坐也。 爽起自布衣，九十五日而至三公。 ◎《通鉴》作“九十三”日。◎惠栋曰：○《荀氏谱》云“九十三日”。○《荀氏家传》云：世人号为白衣登三公。○张璠《汉纪》云：爽为三公，食不过一肉、脱粟饭，坐皮褥。◎弼按：○范《书·杨彪传》：董卓欲迁都长安，彪议不可，卓作色曰：“公欲沮国计邪？”太尉黄琬曰：“此国之大事，杨公之言得无可思？”卓不答。司空荀爽见卓意壮，恐害彪等，因从容言曰：“相国岂乐此邪？山东兵起，非一日可禁，故当迁以图之，此秦、汉之势也。”卓意小解。爽私谓彪曰：“诸君坚争不止，祸必有归，故吾不为也。”○范晔论曰：逊言迁都之议，以救杨、黄之祸，及后潜图董氏，几振国命，所谓“大直若屈”，道固逶迤也。 淑旧居西豪里，县令苑康曰 苑康，见《刘表传》注。 昔高阳氏有才子八人， ◎《左传·文公十八年》：昔高阳氏有才子八人，苍舒、隤岂、檮寅、大临、龙降、庭坚、仲容、叔达。◎杜注：此即垂、益、禹、皋陶之伦。庭坚，即皋陶字。 署其里为高阳里。靖字叔慈，亦有至德，名几亚爽，隐居终身。 ◎范《书·荀淑传》：靖有至行，不仕，年五十而终，号曰玄行先生。◎惠栋曰：○《荀氏谱》云：年五十五。○《高士传》又云：颍川太守王怀亦谥之曰昭定先生。 ◎皇甫谧《逸士传》： ◎沈家本曰：《后汉书·荀淑传》注及《御览》并引作《高士传》，而《御览》三百八十及《世说》五注引作《逸士传》，未详孰是。 或问许子将： “靖与爽孰贤？”子将曰：“二人皆玉也，慈明外朗，叔慈内润。” ◎范《书·荀淑传》：淑兄子昱字伯条，昙字元智。昱为沛相，昙为广陵太守。兄弟皆正身疾恶，志除阉宦。其支党宾客有在二郡者，纤罪必诛。昱后共大将军窦武谋诛中官，与李膺俱死。昙亦禁锢终身。</description></item><item><title>卷十一·魏书十一·袁张凉国田王邴传第十一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-11/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-11/</guid><description>卷十一·魏书十一·袁张凉国田王邴传第十一 ¶ 魏书十一
¶ 三国志十一袁张凉国田王邴管传第十一 ◎何焯曰：志节之士同传。◎王鸣盛曰：诸人生于乱世，或不忘故君，或甘心死节。其仕于操者，皆因缘托寄，非其本心也。况皆未入黄初，篡夺之事不与焉。以管宁终之，以见隐见不同，臭味各别。必如宁之志行，方为最高耳。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：陈雪瑞 复校：擎骥
袁涣 ¶ 袁涣字曜卿 ◎官本《考证》曰：○何焯曰：涣，当作“焕”。今太康县犹有《魏袁焕碑》。○陈浩曰：《蜀志·许靖传》亦作“焕”。◎赵一清曰：例以曜卿之字，“涣”当作“焕”。晋《袁環传》“焕之曾孙”，亦从火作“焕”。◎王鸣盛曰：北平黄叔璥玉圃辑《中州金石考》， 玉圃，黄叔璥之字。 陈州府扶沟县有《魏袁涣碑》，此县又有《汉国三老袁良碑》。《方舆纪要》云《金石林》载入太康县，何氏因此遂以为在太康，但作“涣”甚明，不知何以云“当作‘焕’”？惟是《蜀志·许靖传》云“靖与陈郡袁焕亲善”，且其字曰曜卿，则又似从火为合。且其父名滂，不应涣亦从水，未知其审。 陈郡扶乐人也。 ◎《郡国志》：豫州陈国扶乐。◎《一统志》：扶乐故城，今河南陈州府太康县西北。◎弼按：《元和志》“汉末陈王宠为袁绍所杀，国除为郡”，故承祚书“陈郡”也。◎又按：《蜀志·许靖传》、《吴志·士燮传》称涣从弟徽，俱云“陈国袁徽”，或在未改郡之前。本志《夏侯玄传》注引《魏略》称涣子云“陈国袁侃”，或在东阿王徒封陈、改郡为国之后也。扶乐县，《晋志》省，《晋书·袁環传》“陈郡阳夏人”，阳夏为今太康县治，可知晋时扶乐并于阳夏，故袁氏又为阳夏人也。 父滂，为汉司徒。 ◎范《书·灵帝纪》：光和元年二月，光禄勋陈国袁滂为司徒，二年三月免。◎严可均曰：按《唐宰相世系表》，以滂为袁安同祖弟。章帝章和元年，安为司徒，灵帝光和元年，滂为司徒，相聚九十二年。《元和姓纂》此处脱一语，窃疑滂于安为孙曾行，非兄弟行也。袁氏四世五公，谓安、汤、滂、逢、隗也。◎弼按：四世五公，谓安、敞、汤、逄、隗也。至汝南汝阳、陈郡扶乐，则郡县有沿革，居处有迁移，史称籍贯两岐，往往如此。 ◎袁宏《汉纪》曰：滂字公熙， ◎李贤曰：滂字公喜。 纯素寡欲，终不言人之短。当权宠之盛，或以同异致祸，滂独中立于朝，故爱憎不及焉。 ◎惠栋曰：滂为梁相良之孙。良字厚卿，扶乐人。少子璋，谒者，生滂。◎弼按：良为袁安之祖，〖见范《书·袁安传》。〗则滂与安为同祖弟，严可均疑为孙曾行，误也。 当时诸公子多越法度，而涣清静，举动必以礼。郡命为功曹，郡中奸吏皆自引去。后辟公府，举高第，迁侍御史。除谯令， ◎《一统志》：谯县故城，今安徽颍州府毫州治。 不就。刘备之为豫州，举涣茂才。 ◎胡三省曰：武帝元封六年，诏州郡举茂才。茂才，即秀才也，避光武讳，史遂书为茂才。 后避地江、淮间，为袁术所命。术每有所咨访，涣常正议，术不能抗， ◎钱仪吉曰：抗，疑“悦”之讹。◎弼按：抗，对“正议”言，不误。 然敬之不敢不礼也。顷之，吕布击术于阜陵， ◎《郡国志》：扬州九江郡阜陵。◎《一统志》：今安徽滁州全椒县东十五里。◎互见《吴志·孙权传》黄龙三年。 涣往从之，遂复为布所拘留。布初与刘备和亲，后离隙。布欲使涣作书詈辱备， 吴金华疑“詈辱”应作“骂辱”。 涣不可，再三强之，不许。布大怒，以兵胁涣曰：“为之则生，不为则死。” ◎或曰：此处犹可识布面目。 涣颜色不变，笑而应之曰：“涣闻唯德可以辱人，不闻以骂。使彼固君子邪，且不耻将军之言，彼诚小人邪，将复将军之意， ◎胡三省曰：言布以书骂备，备君子邪，固不以骂为耻；其小人邪，将复以书骂布也。 则辱在此不在于彼。且涣他日之事刘将军，犹今日之事将军也，如一旦去此，复骂将军，可乎？” ◎或曰：于术、布犹正议，可谓颠沛必于是矣。 布惭而止。布诛， 元本、官本“诛”作“破”。 涣得归太祖。 ◎宋本、元本、冯本“涣”作“乃”。◎袁宏《后汉纪》曰：涣展转刘备、袁术、吕布之间，晚乃遇曹公。 ◎《袁氏世纪》曰： ◎章宗源曰：《隋志》不著录，《世说·文学篇》注亦引之。 布之破也，陈群父子时亦在布之军， ◎《陈群传》：群随父纪避难徐州。属吕布破，太祖辟群为司空西曹掾属。◎赵一清曰：“之”字衍。 见太祖皆拜。涣独高揖不为礼，太祖甚严惮之。时太祖又给众官车各数乘，使取布军中物，唯其所欲。众人皆重载，唯涣取书数百卷。 ◎周寿昌曰：布军中有书可取，亦异事。 资粮而已。众人闻之，大惭。涣谓所亲曰：“脱我以行陈，令军发足以为行粮而已，不以此为我有。由是厉名也，大悔恨之。”太祖益以此重焉。
¶ 涣言曰：“夫兵者，凶器也，不得已而用之。鼓之以道德，征之以仁义，兼抚其民而除其害。夫然，故可与之死而可与之生。自大乱以来十数年矣，民之欲安，甚于倒悬，然而暴乱未息者，何也？意者政失其道欤！涣闻明君善于救世，故世乱则齐之以义， 袁宏《纪》 “齐”作“济”。 时伪则镇之以朴；世异事变，治国不同，不可不察也。夫制度损益，此古今之不必同者也。若夫兼爱天下 袁宏《纪》“兼”作“惠”。 而反之于正，虽以武平乱而济之以德，诚百王不易之道也。公明哲超世，古之所以得其民者，公既勤之矣， 袁宏《纪》 “勤”作“动”。 今之所以失其民者，公既戒之矣，海内赖公，得免于危亡之祸，然而民未知义，其唯公所以训之，则天下幸甚！”太祖深纳焉。拜为沛南部都尉。 ◎赵一清曰：○《前汉书·地理志》：沛郡蕲县，都尉治。◎弼按：○《续百官志》：建武六年，省诸郡都尉。○应劭曰：每有剧贼，郡临时置都尉，事讫罢之。</description></item><item><title>卷十二·魏书十二·崔毛徐何邢鲍司马传第十二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-12/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-12/</guid><description>卷十二·魏书十二·崔毛徐何邢鲍司马传第十二 ¶ 魏书十二
¶ 三国志十二崔毛徐何邢鲍司马传第十二 ◎刘咸炘曰：操矫汉末虚浮之弊，而尚刑名，以严御下，而崔、毛诸人，以清严应之。然两严相遇，固必不容矣，此不独崔、毛诸人之得失也，治道张弛之变于此。观之上篇诸人，乃东京清节之后劲，此编则曹魏刑名之前茅也。承祚立此二传极有意，惜未自详发耳。◎又曰：崔、毛、徐、何，皆为东曹及尚书典选举，邢亦为东曹，何、邢又皆为太子傅。邢颙谏废丕，与崔、毛同。鲍勋在东宫，持法典与何、邢同，为宫正执法与徐奕同。司马芝亦以执法称。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：擎骥 复校：擎骥
崔琰 ¶ 崔琰字季珪，清河东武城人也。 ◎《郡国志》：冀州清河国东武城。◎刘昭注：桓帝建和二年，清河改为甘陵。◎王先谦曰：建安十一年，国除为郡。三国魏为清河郡。黄初三年，封曹贡为清河王，四年，国除为郡。◎惠栋曰：○郦元云：定襄有武城，故加东。○《太平寰宇记》卷五十八：《史记》“平原君封东武城”，即此。盖以定襄有武城，同属赵，故此加东也。◎《一统志》：东武城故城，今山东临清州武城县治。 少朴讷，好击剑，尚武事。年二十三，乡移为正， ◎何焯曰：此“正”，疑即正卒、羡卒之正。◎沈钦韩曰：○《汉官仪》：民年二十三为正，〖谓正卒。〗一岁以为卫士，一岁为材官、骑士，习射御、骑驰、战阵，年五十六老衰，乃得免为民。○盖为文学弟子，则复其身。 始感激，读《论语》、《韩诗》。 ◎《汉书·艺文志》：《诗经》，二十八卷，鲁、齐、韩三家。◎应劭曰：申公作《鲁诗》，后苍作《齐诗》，韩婴作《韩诗》。 至年二十九，乃结公孙方等就郑玄受学。 ◎《艺文类聚》卷二十七引崔琰《述初赋》曰：琰性顽口讷，至二十九，初阅书传，闻北海有郑征君者，当世名儒，遂往造焉。道由齐都，而作《述初赋》曰：有郑氏之高训，吾将往乎发矇，濯余发于兰池，振余佩于清风，望高密以亟征，戾衡门而造止。觌游、夏之峨峨，听大猷之篇记。高洪岸之耿介，羡安期之长生。登州山以永望，临洞浦之广溟。左扬波于旸谷，右濯岸于濛汜。运混元以升降，与三光而终始。蓬莱蔚其潜兴，瀛壶崛以骈罗。列金台之嵼，方玉阙之嵯峨。 学未期，徐州黄巾贼攻破北海，玄与门人到不其山避难。 ◎赵一清曰：○《前汉书·地理志》：琅邪郡不其。○如淳曰：其，音基。○《续汉志·郡国志》作“不期”，属东莱。盖山在其境也。○《方舆纪要》卷三十六：不其山在胶州即墨县东南四十里。○《续志》注引《三齐记》云：郑玄教授不期山，山下生草大如薤，叶长一尺余，坚韧异常，土人名曰 “康成书带”。◎《一统志》：不其故城，在今山东莱州府即墨县西南不其社。 时谷籴县乏，玄罢谢诸生。 ◎范《书·郑玄传》：玄自游学，十余年乃归乡里。家贫，客耕东莱，学徒相随，已数百千人。◎惠栋曰：○《三齐略记》云：郑司农常居南成城南山中教授，黄巾乱，乃遣生徒崔琰诸贤于此，挥涕而散。 琰既受遣，而寇盗充斥，西道不通。于是周旋青、徐、兖、豫之郊， ◎《太平寰宇记》卷二十“文登县昌山”引《郡国记》云：昌阳县有巨神岛，有祠，能行云雨。崔琰避黄巾于此山。◎《郡国志》：青州东莱郡昌阳。◎《一统志》：今莱阳县东南二十五里昌山南。 东下寿春，南望江、湖。自去家四年乃归，以琴书自娱。
¶ 大将军袁绍闻而辟之。时士卒横暴，掘发丘陇，琰谏曰：“昔孙卿有言：‘士不素教，甲兵不利，虽汤、武不能以战胜。’今道路暴骨，民未见德，宜敕郡县掩骼埋胔， ◎《礼记·月令篇》：孟春之月，掩骼埋胔。◎郑注：谓死气逆生也。骨枯曰骼，肉腐曰胔。◎骼，音格。胔，疾智切。 示憯怛之爱，追文王之仁。” ◎《新序》：周文王作灵台及为池沼，掘地得死人之骨。文王曰：“更葬之。”天下闻之，皆曰：“文王贤矣！泽及枯骨，况于人乎！” 绍以为骑都尉。后绍治兵黎阳， ◎《郡国志》：兖州东郡白马县，有黎阳津。◎《水经注》：黎阳津，一名白马津，津之东南有白马城。◎在今河南卫辉府滑县西北三十里。 次于延津， ◎《郡国志》：兖州陈留郡酸枣县。◎杜预曰：县北有延津。◎今河南卫辉府延津县东北。 琰复谏曰：“天子在许，民望助顺，不如守境述职，以宁区宇。” ◎李安溪曰：为绍书策者，惟此数语近正耳。 绍不听，遂败于官渡。 官渡，见《武纪》建安四年。 及绍卒，二子交争，争欲得琰。琰称疾固辞，由是获罪，幽于囹圄，赖阴夔、陈琳营救得免。 阴夔，见《武纪》建安九年。陈琳，见《王粲传》。
¶ 太祖破袁氏，领冀州牧，辟琰为别驾从事， ◎刺史官属有别驾从事，或但云别驾。◎杜佑云：旧解以为别乘传车，故曰别驾。◎胡三省曰：别驾从事，州牧行部，则奉引录众事。 谓琰曰：“昨案户籍，可得三十万众，故为大州也。” ◎沈家本曰：○《续汉志》：冀州领郡国九，共户九十万八千有五，口四百一万三千三十三，此永和五年户口数也。○此云“三十万众”，则不及十之一也。 琰对曰：“今天下分崩，九州幅裂，二袁兄弟亲寻干戈， ◎《左传》：昔高辛氏有二子，日寻干戈。◎杜预曰：寻，用也。 冀方蒸庶， ◎《诗·大雅》：天生烝民。◎郑《笺》云：烝，众也。 暴骨原野。未闻王师仁声先路，存问风俗，救其涂炭，而校计甲兵， 毛本“校”作“挍”，误。《御览》作“计校甲兵”。 唯此为先，斯岂鄙州士女所望于明公哉！”太祖改容谢之。于时宾客皆伏失色。 ◎胡三省曰：此操之所以重崔琰，而亦不能不害崔琰也。</description></item><item><title>卷十三·魏书十三·钟繇华歆王朗传第十三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-13/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-13/</guid><description>卷十三·魏书十三·钟繇华歆王朗传第十三 ¶ 魏书十三钟繇华歆王朗传第十三 三国志十三
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：擎骥 复校：擎骥
钟繇 ¶ 钟繇字元常， ◎曾廷枚《香墅漫钞》卷二曰：钟繇字元常，取《皋陶》“彰厥有常”之义。繇同陶，非由音也。◎潘眉曰：繇，音遥。《史记·东越传》“繇君丑”《索隐》“音摇”。《吴太伯世家》“子周繇立”《正义》“音遥”。《汉书》“徭役”字，悉作“繇”，《国志》亦多作“繇”，其作“徭”者，后来俗本所改。◎杨升庵曰：○钟繇字元常者，取《皋繇陈谟》 “彰厥有常”之义。今多以“繇”音“由”，非也。○《晋世说》：庾公谓钟会曰：“使以久望卿，遥遥不至。”盖举其父讳以嘲之。 颍川长社人也。 ◎《郡國志》：豫州颍川郡长社，有长葛城。◎刘昭曰：○《左传·隐五年》：宋伐郑，围长葛。○县本名长葛。○《地道记》曰：社中树暴长，汉改名。◎《晋宗室传》：司马孚以功进爵长社县侯。◎《一统志》：故城，今河南许州长葛县治西。 ◎《先贤行状》曰：钟皓字季明，温良笃慎，博学诗律， 何焯校改“博”作“传”。 教授门生千有余人， ◎范《书·钟皓传》：为郡著姓，世善刑律。皓少以笃行称，公府连辟，为二兄未仕，避隐密山，以诗律教授门徒千余人。 为郡功曹。时太丘长陈寔为西门亭长， ◎寔，事见《陈群传》。◎范《书·陈寔传》：寔家贫，为颍川郡西门亭长。 皓深独敬异。寔少皓十七岁，常礼待与同分义。 ◎毛本“与”作“于”。◎范《书·皓传》：同郡陈寔，年不及皓，皓引与为友。 ◎吴金华曰：“分义”一词本指友好关系而言，此文作“朋友”解，系引申之义。 会辟公府，临辞，太守问：“谁可代君？”皓曰：“明府欲必得其人，西门亭长可用。”寔曰：“钟君似不察人为意，不知何独识我？”皓为司徒掾，公出，道路泥泞，导从恶其相洒，去公车绝远。公椎轼言：“司徒今日为独行耳！”还府向閤，铃下不扶，令揖掾属，公奋手不顾。时举府掾属皆投劾出，皓为西曹掾，即开府门分布晓语已出者，曰：“臣下不能得自直于君，若司隶举绳墨，以公失宰相之礼，又不胜任，诸君终身何所任邪？” ◎官本《考证》云：监本作“何所任也”。此系钟皓晓语掾属之词，似反诘语气，作“邪”字为是，今依别本改正。 掾属以故皆止。都官果移西曹掾， ◎《续百官志》：司隶校尉从事史，十二人。都官从事，主察举百官犯法者。 问空府去意，皓召都官吏，以见掾属名示之，乃止。 ◎何焯曰：据此，知汉时三公有答拜掾吏之礼，士所以重气节也。 前后九辟三府，迁南乡、林虑长， ◎《郡国志》：荆州南阳郡南乡。◎《一统志》：南乡故城，今河南南阳府淅川县东南。◎林虑，见《武纪》建安十七年。 不之官。 ◎范《书·皓传》：前后九辟公府，征为廷尉正、博士、林虑长，皆不就。 时郡中先辈为海内所归者，苍梧太守定陵陈稚叔、 ◎苍梧，见《陶谦传》。◎《郡国志》：颍川郡定陵。◎《一统志》：定陵故城，今河南南阳府舞阳县北十五里。◎《万姓统谱》：陈临，苍梧太守，推诚而理。尝有杀人者为吏所获，临知其无嗣，令其妻侍狱中，后产一男，郡人歌曰：“苍梧府君惠及死，能令死人不绝嗣。”◎按：陈临亦为苍梧太守，与稚叔是否一人，未详。 故黎阳令颍阴荀淑 淑，事见《荀彧传》。 及皓。少府李膺常宗此三人，曰：“荀君清识难尚，陈、钟至德可师。”膺之姑为皓兄之妻，生子觐， ◎范《书·皓传》“觐”作“瑾”。◎沈家本曰：繇族父瑜，字从玉旁，作“瑾”是。 与膺年齐，并有令名。觐又好学慕古，有退让之行。为童幼时，膺祖太尉修言：“觐似我家性， ◎《通鉴》胡注：瑾，李氏之出，而退让，故修云然。◎惠栋曰：“性”与“姓”通，言似我家子姓也。 国有道不废，国无道免于刑戮者也。”复以膺妹妻之。 ◎何焯曰：李膺之妹嫁姑之子，则中外连姻，自古不为非也。 觐辟州宰， 范《书·皓传》“宰”作“府”。 未尝屈就。膺谓觐曰：“孟轲以为人无好恶是非之心，非人也。弟于人何太无皂白邪！” 范《书·皓传》作“弟何期不与孟轲同邪”。 觐尝以膺之言白皓，皓曰：“元礼，祖公在位， ◎胡三省曰：李膺字元礼。膺祖修为太尉，父益为赵相。 诸父并盛， 《通鉴》“父”作“宗”。 韩公之甥，故得然耳。国武子好招人过， ◎宋本“招”作“昭”。◎刘攽曰：昭，当作“招”。◎《通鉴》胡注：○《国语》：齐国佐见单襄公，其语尽，单子曰：“立于淫乱之国，而好尽言，以招人过，怨之本也。”其后齐杀国武子。○苏林曰：招，昔翘，招举也。 吴金华据王引之说，以“招”为“昭”之假借字。 以为怨本，今岂其时！保身全家，汝道是也。”觐早亡，膺虽荷功名，位至卿佐，而卒陨身世祸。皓年六十九，终于家。 ◎范《书·皓传》：诸儒颂之曰：“林虑懿德，非礼不处。悦此诗书，弦琴乐古。五就州招，九应台辅。逡巡王命，卒岁容与。” 皓二子迪、敷，并以党锢不仕。繇则迪之孙。 ◎赵一清曰：○《后汉书·钟皓传》：繇为皓孙。○注引《海内先贤传》：繇，郡主簿迪之子。◎钱大昭曰：裴注以繇为迪孙，疑误。◎潘眉曰：孙，当为“子”，迪为皓子，繇为迪子，此作“迪之孙”，误。◎弼按：○《法书要录》引张怀瓘《书断》云：魏钟繇祖皓，至德高世；父迪，党锢不仕。○《通鉴》云：繇，皓之曾孙。○见献帝初平三年。 尝与族父瑜俱至洛阳，道遇相者，曰：“此童有贵相，然当厄于水，努力慎之！”行未十里，度桥，马惊，堕水几死。瑜以相者言中，益贵繇，而供给资费，使得专学。 ◎《世说·言语篇》注引《魏志》曰：繇家贫好学，为《周易》、《老子》训。◎弼按：○《钟会传》注引《张夫人传》云：会年十四，诵成侯易说。○当即元常《周易训》也。◎侯康曰：今《魏志》无此文，当是“《魏书》”或“《魏略》”之讹。 举孝廉， ◎谢承《汉书》曰： ◎谢《书》，见《武纪》初平元年。◎周寿昌曰：“谢承”下应补一“后”字。 南阳阴脩为颍川太守，以旌贤擢俊为务，举五官掾张仲方正，察功曹钟繇、主簿荀彧、主记掾张礼、贼曹掾杜祐、孝廉荀攸、计吏郭图为吏，以光国朝。 ◎五官掾、功曹、主簿、主计掾、贼曹掾、计吏，皆郡国掾属。◎姚范曰：太守郡治亦称国朝。 除尚书郎、阳陵令， ◎《郡国志》：京兆尹阳陵。◎《方舆纪要》：阳陵县，曹魏时废。◎《一统志》：故城，今陕西西安府咸阳县东四十里。 以疾去。辟三府，为廷尉正、 廷尉正，见《司马芝传》。 黄门侍郎。是时，汉帝在西京，李傕、郭汜等乱长安中，与关东断绝。太祖领兖州牧，始遣使上书。 ◎《世语》曰：太祖遣使从事王必致命天子。 王必，事见《武纪》建安二十三年。 傕、汜等以为“关东欲自立天子，今曹操虽有使命，非其至实”，议留太祖使，拒绝其意。繇说傕、汜等曰：“方今英雄并起，各矫命专制，唯曹兖州乃心王室，而逆其忠款，非所以副将来之望也。”傕、汜等用繇言，厚加答报，由是太祖使命遂得通。 ◎胡三省曰：钟繇在长安，操不能使也，而为操道地，盖闻其雄略，先为效用以自结也。 太祖既数听荀彧之称繇，又闻其说傕、汜，益虚心。后傕胁天子，繇与尚书郎韩斌同策谋。天子得出长安，繇有力焉。拜御史中丞，迁侍中、尚书仆射，并录前功，封东武亭侯。 ◎袁宏《纪》：建安元年，封卫将军董承、辅国将军伏完、侍中种辑、尚书仆射钟繇、尚书郭浦、御史中丞董芬、彭城相刘艾、左冯翊韩斌、东莱太守杨众、〈议郎〉罗邵、伏德、赵蕤为列侯。</description></item><item><title>卷十四·魏书十四·程郭董刘蒋刘传第十四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-14/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-14/</guid><description>卷十四·魏书十四·程郭董刘蒋刘传第十四 ¶ 魏书十四
¶ 三国志十四程郭董刘蒋刘传第十四 ◎王鸣盛曰：诸人皆魏之谋主也，运筹决胜，功效卓然。至于翦汉之迹，肇自董昭，倾魏之端，启于资、放。列敘诸人，而以刘放殿之，且以孙资附入《放传》，以明智计之士，见利忘义不可保信。以此始者，必以此终，著戒甚深。不然，以诸人之谋略，且与二荀肩随矣，何独区而别之乎？贾诩地望无可言，然观其处父子之间，勉丕以孝，答曹甚忠，则尚优于诸人，离之此而合之彼，其例密矣。◎刘咸炘曰：此诸人虽多谋略，非发大谋，自当区于荀、贾，非有所优劣高下也。贾诩岂果忠于操？董、刘皆佞臣，而程、郭则非佞，安见程、郭非忠于操乎？至所谓著戒之意，亦似读者之意，而非必作者之意。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：森林守望者 复校：擎骥
程昱 ¶ 程昱字仲德，东郡东阿人也。 ◎东阿，见《武记》兴平元年。◎《方舆纪要》：今山东泰安府东阿县西南二十五里。 长八尺三寸，美须髯。黄巾起，县丞王度反应之，烧仓库。县令踰城走，吏民负老幼东奔渠丘山。 ◎赵一清曰：《郡国志》“东郡东阿”注“《魏志》有渠丘山”，即此传文。◎《一统志》：曲山即渠丘山，在东阿县西北十五里。 昱使人侦视度，度等得空城不能守，出城西五六里止屯。昱谓县中大姓薛房等曰：“今度等得城郭不能居，其势可知。此不过欲虏掠财物，非有坚甲利兵攻守之志也。今何不相率还城而守之？且城高厚，多谷米，今若还求令，共坚守，度必不能久，攻可破也。”房等以为然。吏民不肯从，曰：“贼在西，但有东耳。”昱谓房等：“愚民不可计事。”乃密遣数骑举幡于东山上，令房等望见，大呼言“贼已至”，便下山趣城，吏民奔走随之，求得县令，遂共城守。度等来攻城，不能下，欲去。昱率吏民开城门急击之，度等破走。东阿由此得全。
¶ 初平中，兖州刺史刘岱辟昱，昱不应。是时岱与袁绍、公孙瓒和亲，绍令妻子居岱所，瓒亦遣从事范方将骑助岱。 ◎钱仪吉曰：○《晋书·儒林传》：范隆父方，魏雁门太守。 后绍与瓒有隙。瓒击破绍军，乃遣使语岱，令遣绍妻子，使与绍绝。别敕范方：“若岱不遣绍家，将骑还。吾定绍，将加兵于岱。”岱议连日不决，别驾王彧白岱：“程昱有谋，能断大事。”岱乃召见昱，问计，昱曰：“若弃绍近援而求瓒远助，此假人于越以救溺子之说也。夫公孙瓒，非袁绍之敌也。今虽坏绍军，然终为绍所禽。夫趣一朝之权而不虑远计，将军终败。”岱从之。范方将其骑归，未至，瓒大为绍所破。岱表昱为骑都尉，昱辞以疾。
¶ 刘岱为黄巾所杀。太祖临兖州，辟昱。昱将行，其乡人谓曰：“何前后之相背也！”昱笑而不应。太祖与语，说之，以昱守寿张令。 寿张，见《武纪》初平三年。 太祖征徐州，使昱与荀彧留守鄄城。 鄄城，见《武纪》初平四年。 张邈等叛迎吕布，郡县响应，唯鄄城、范、东阿不动。 范，见《武纪》兴平元年。 布军降者，言陈宫欲自将兵取东阿，又使汎嶷取范。 ◎《通鉴》“汎”作“氾”。◎胡注：○符咸翻。○皇甫谧云：本姓凡氏，遭秦乱，避地于氾水，因氏焉。○嶷，鄂力翻。 吏民皆恐，彧谓昱曰： 毛本“彧”作“或”，误。 “今兖州反，唯有此三城。宫等以重兵临之，非有以深结其心，三城必动。君，民之望也，归而说之，殆可！”昱乃归，过范，说其令靳允曰： ◎胡三省曰：过，工禾翻。靳，居焮翻，姓也。战国楚有幸臣靳尚。 “闻吕布执君母弟妻子，孝子诚不可为心！ 周一良以不可为心为难堪、难忍之意，说详彼。 今天下大乱，英雄并起，必有命世，能息天下之乱者，此智者所详择也。得主者昌，失主者亡。陈宫叛迎吕布而百城皆应，似能有为，然以君观之，布何如人哉！ 北宋本无“如”字。 夫布，粗中少亲， ◎沈钦韩曰：○《韩非·十过篇》：智伯之为人，粗中而少亲。 刚而无礼，匹夫之雄耳。宫等以势假合，不能相君也。 ◎胡三省曰：相，如字。言不能相与定君臣之分也。 兵虽众，终必无成。曹使君智略不世出，殆天所授！君必固范，我守东阿，则田单之功可立也。 ◎《史记·田单传》：田单攻燕军，燕军扰乱奔走，齐人追亡逐北，所过城邑皆畔燕，齐七十余城皆复为齐。 孰与违忠从恶而母子俱亡乎？唯君详虑之！”允流涕曰：“不敢有二心。” 一本校改“二”作“贰”。 时汎嶷已在县，允乃见嶷，伏兵刺杀之，归勒兵守。 ◎徐众《评》曰： ◎徐众《三国评》，见《臧洪传》。◎赵一清曰：“众”乃“爰”字之讹。 允于曹公，未成君臣。母，至亲也，于义应去。昔王陵母为项羽所拘，母以高祖必得天下，因自杀以固陵志。 ◎《汉书·王陵传》：项羽取陵母置军中，陵使至，则东乡坐陵母，欲以招陵。陵母既私送使者，泣曰：“愿为老妾语陵，善事汉王。”遂伏剑而死。 明心无所系，然后可得成事人尽死之节。卫公子开方仕齐，积年不归，管仲以为不怀其亲，安能爱君，不可以为相。 ◎《韩非子》：管仲曰：“愿君远卫公子开方。开方事君十五年，齐、卫之间不容数日行，弃其母，久宦不归，其母不爱，安能爱君？”◎《吕氏春秋》：齐桓公曰：“卫公子启方事寡人十五年矣，其父死而不敢归哭，犹尚可疑邪？”管仲对曰：“人之情，非不爱其父也，其父之忍，又将何有于君？” 是以求忠臣必于孝子之门，允宜先救至亲。徐庶母为曹公所得，刘备乃遣庶归，欲为天下者恕人子之情也。曹公亦宜遣允。 ◎或曰：论允当去，是也；谓操当遣允，则未详事实。操方在徐州，何缘得遣允哉！ 昱又遣别骑绝仓亭津， ◎赵一清曰：○《水经·河水注·漯水注》：河水于范县东北流，为仓亭津。《述征记》曰：“仓亭津在范县界，去东阿六十里。”《魏土地记》曰：“津在武阳县东北七十里。”◎《一统志》：仓亭津在山东曹州府范县东北，古大河济渡处。 陈宫至，不得渡。昱至东阿，东阿令枣祗 枣祗，事见《任峻传》。 已率厉吏民，拒城坚守。又兖州从事薛悌 毛本“又”误作“丈”。 与昱协谋，卒完三城，以待太祖。太祖还，执昱手曰： 毛本“手”误作“乎”。 “微子之力，吾无所归矣。”乃表昱为东平相， 东平，见《武记》初平三年。 屯范。 ◎《魏书》曰：昱少时常梦上泰山，两手捧日。昱私异之，以语荀彧。及兖州反，赖昱得完三城。于是彧以昱梦白太祖。 此非文若所宜言，传言妄也。 太祖曰：“卿当终为吾腹心。”昱本名立，太祖乃加其上“日”，更名昱也。</description></item><item><title>卷十五·魏书十五·刘司马梁张温贾传第十五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-15/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-15/</guid><description>卷十五·魏书十五·刘司马梁张温贾传第十五 ¶ 魏书十五
¶ 三国志十五刘司马梁张温贾传第十五 ◎周寿昌曰：《刘馥传》前载馥事，后半全载馥子靖事，既详且多，似不应不列名，疑钞脱。《梁习传》附载王思，应列名，此或亦传抄脱去。李孚、杨沛皆不载《贾逵传》中，仅裴注引入，似不应列名。据后裴注所言，似裴氏特为补入。然补注可也，列名于传目，则非体。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：把历史还给历史 复校：擎骥
刘馥 ¶ 刘馥字元颖，沛国相人也。 ◎《郡国志》：豫州沛国相。◎《一统志》：相县故城，今安徽凤阳府宿州西北。 避乱扬州，建安初，说袁术将戚寄、秦翊，使率众与俱诣太祖。太祖悦之，司徒辟为掾。 ◎宋本、元本、冯本、吴本、毛本皆作“司徒辟为掾”，监本、官本作“辟为司徒掾”。◎赵一清曰：曹公时为司空，令三府辟之，作“辟为司徒掾”者非。◎沈家本曰：《贾逵传》亦有“司徒辟为掾”语，恐赵说未是。 后孙策所置庐江太守李述 ◎官本《考证》曰：《吴志》作“术”。 攻杀扬州刺史严象，庐江梅乾、雷绪、陈兰等聚众数万在江、淮间，郡县残破。太祖方有袁绍之难，谓馥可任以东南之事，遂表为扬州刺史。馥既受命，单马造合肥空城，建立州治， ◎扬州刺史先治历阳，后治寿春，后又徙治曲阿。孙策攻杀阎象，江淮间郡县残破，刘馥为刺史，乃治合肥，曹魏以此为重镇。魏明帝云：“献帝东置合肥，南守襄阳，西固祁山，贼来辄破于三城之下者，地必有所争也。”◎赵一清曰：后汉扬州刺史治寿春，建安五年移治合肥，后复治寿春，见毌丘俭、诸葛诞传。◎《一统志》：合肥故城，今安徽庐州府合肥县东北金斗城。 南怀绪等，皆安集之，贡献相继。数年中恩化大行，百姓乐其政，流民越江山而归者以万数。于是聚诸生，立学校，广屯田，兴治芍陂 芍陂，见《武帝纪》建安十四年。 及茹陂、 《御览》“茹”作“茄”。 七门、吴塘诸堨以溉稻田，官民有畜。 ◎何焯校改“畜”作“稸”。◎赵一清曰：○《方舆纪要》卷二十一：芍陂在南直寿州安丰城南百步，亦曰安丰塘，亦曰期思陂。周围二百二十四里，与阳泉大叶陂并叔敖所作，开沟引渒水为子午渠，开六门，灌田万顷。建安十四年开芍陂屯田，即此也。《寰宇记》卷百二十七：茹陂在光州固始县东南四十八里。刘馥兴筑，以水溉田。○又卷百二十六：七门堰在庐州庐江县南百一十里，刘馥修筑，断龙舒水灌田千五百顷。○宋刘敞《七门庙记》曰：嘉佑二年，予为庐州从事，始以事至舒城观，所谓“七门三堰”者，问其居人：“其田溉几何？”对曰：“凡二万顷。”考于图书，实魏扬州刺史刘馥所造。自魏迄今七百有余岁云。予于是叹美其功。后二年，校书郎包君廓为县主簿，尝与予语及之。包君谓予曰：“馥信有功，然吾闻于耆老而得羹颉侯信焉。”初汉，以龙舒之地封信为列侯，信乃为民畎浍，舒得以广溉浸。信为基始，至馥时废而复修耳。○一清按：庐江府舒城县西北三十里有颉羹城，盖信之所封。七门三堰者，堰在县七门山下，所谓乌羊堰、千功堰、槽牍堰也。详《方舆纪要》卷二十六。○又《寰宇记》卷百二十五：吴陂塘在舒州怀宁县西二十里，有吴陂祠。馥开吴陂以溉稻田，吕蒙凿石通水，注稻田三百余顷，功利及人。里人以灊山庙在陂侧，因指名以祀焉。○一清按：刘元颖盖与吴吕蒙并祠也，详《蒙传》。 又高为城垒，多积木石，编作草苫数千万枚，益贮鱼膏数千斛， 苫蓑覆城，鱼膏瞭望。 为战守备。
¶ 建安十三年卒。 ◎《文选·四十二》阮元瑜《为曹公作书与孙权》云：抑遏刘馥，相厚益隆。◎李善注引《魏志》云： 此谓李善注，实杂吕延济之注。 太祖任刘馥为扬州刺史，每请伐吴，太祖常遏绝不许。◎今按：本传无此文，是时刘馥已死，魏武殆虚设此词，以招徕孙权耳。 孙权率十万众攻围合肥城百余日，时天连雨，城欲崩，于是以苫蓑覆之， ◎钱大昭曰：○古有蓑城之法。○《春秋·定公三年·公羊传》曰：仲几之罪，何不蓑城也？○何休曰：若今以草衣城也。 夜然脂照城外，视贼所作而为备，贼以破走。扬州士民益追思之，以为虽董安于之守晋阳，不能过也。 ◎《战国策》：张孟谈曰：“夫董阏安于，简子之才臣也。世治晋阳，而尹铎循之，其余政教犹存，君其定居晋阳。” 及陂塘之利，至今为用。
¶ 馥子靖， ◎《夏侯玄传》注引《魏略》、《傅嘏传》注引《傅子》，均作“刘静”。又按当时有两刘靖，一为匈奴王刘靖，见《孙礼传》。◎何焯曰：靖字文恭，见《水经注》卷十四。 黄初中从黄门侍郎迁庐江太守，诏曰：“卿父昔为彼州，今卿复据此郡， 《御览》“据”作“为”。 可谓克负荷者也。”转在河内，迁尚书，赐爵关内侯，出为河南尹。散骑常侍应璩书与靖曰： ◎何焯曰：以失其事实，故採此书。靖为治，亦杜畿之亚矣。 “入作纳言，出临京任。富民之术，日引月长。藩落高峻，绝穿窬之心。五种别出，远水火之灾。 ◎《汉书·食货志》：种谷必杂五种，以备灾害。◎师古曰：五种，谓黍、稷、麻、麦、豆也。 农器必具，无失时之阙。蚕麦有苫备之用，无雨湿之虞。封符指期，无流连之吏。 ◎《东观汉记》：郭丹之长安，从宛人陈洮买入关符以入。既入，封符乞人，叹曰：“不乘使者车，不入关矣。” 鳏寡孤独，蒙廪振之实。加之以明擿幽微，重之以秉宪不挠；有司供承王命，百里垂拱仰办。 宋本“办”作“辨”。 虽昔赵、张、三王之治， ◎《汉书·王吉传》：吉字子阳，琅邪皋虞人。吉与贡禹为友，世称“王阳在位，贡公弹冠”。吉子骏，以孝廉为郎，出为京兆尹。先是，京兆有赵广汉、张敞、王尊、王章，至骏皆有能名，故京师称曰：“前有赵、张，后有三王。” 未足以方也。”靖为政类如此。初虽如碎密，终于百姓便之，有馥遗风。母丧去官，后为大司农卫尉，进封广陆亭侯，邑三百户。上疏陈儒训之本曰：“夫学者，治乱之轨仪，圣人之大教也。自黄初以来，崇立太学二十余年，而寡有成者，盖由博士选轻，诸生避役，高门子弟，耻非其伦，故无学者。虽有其名而无其人， 《宋书·礼志一》、《册府元龟》“人”作“实”。 虽设其教而无其功。 ◎钱大昭曰：○《典略·儒宗传》叙云：〖◎弼按：“典略”当作“魏略”。〗太和、青龙中，中外多事，人怀避就，虽性非解学，多求诣太学。太学诸生有千数，而诸博士率皆粗疏，无以教弟子，弟子本以避役，竟无能习学。冬来春去，岁岁如是。○学校如此，废弛已极，刘靖所以有此疏也。 宜高选博士，取行为人表，经任人师者，掌教国子。依遵古法，使二千石以上子孙，年从十五，皆入太学。明制绌陟荣辱之路；其经明行修者，则进之以崇德；荒教废业者，则退之以惩恶； 毛本“恶”作“一”，误。 举善而教，不能则劝，浮华交游，不禁自息矣。阐弘大化，以绥未宾；六合承风，远人来格。此圣人之教，致治之本也。” ◎此疏互见《宋书·礼志一》，云：魏文帝黄初五年，立太学于洛阳。齐王正始中，刘馥上书〖《宋志》误作“馥”。〗不从。◎又见《通典·五十三》。 后迁镇北将军，假节都督河北诸军事。靖以为“经常之大法，莫善于守防，使民夷有别”。遂开拓边守，屯据险要。 ◎何焯云：其先见在江统之前。 又修广戾渠陵大堨，水溉灌蓟南北； ◎何焯曰：《水经注》作“戾陵堨车箱渠”，其元康中所立碑，宜补录以广世期之阙。◎赵一清曰：○当作“戾陵渠”。○《水经·鲍丘水注》：高梁水首受漯水于戾陵堰，水北有梁山，山有燕剌王旦之陵，故以戾陵名堰。水自堰枝分，东迳梁山南，又东北迳《刘靖碑》北。其词云：“魏使持节、都督河北道诸军事、征北将军、建城乡侯沛国刘靖，字文恭，登梁山以观源流，相漯水以度形势，嘉武安之通渠，羡秦民之殷富；乃使帐下丁鸿督军士千人，以嘉平二年，立遏于水，导高梁河，造戾陵遏，开车箱渠。”其遏表云： “高梁河水者，出自并州，潞河之别源也。长岸峻固，直截中流，积石笼以为主遏，高一丈，东西长三十丈，南北广七十余步。依北岸立水门，门广四丈，立水十丈。山水暴发，则乘遏东下，平流守常，则自门北入，灌田岁二千顷，凡所封地百余万亩。至景元三年辛酉，诏书以民食转广，陆费不赡，遣谒者樊晨，更制水门，限田千顷，刻地四千三百一十六顷，出给郡县，改定田五千九百三十顷。水流乘车箱渠，自蓟西北迳昌平，东尽渔阳潞县，凡所润含四五百里，所灌田万有余顷。高下孔齐，原隰底平，疏之斯溉，决之斯散，导渠口以为涛门，洒滮池以为甘泽，施加于当时，敷被于后世。晋元康四年，君少子骁骑将军平乡侯弘，受命使持节监幽州诸军事，领护乌丸校尉、宁朔将军。遏立积三十六载，至五年夏六月，洪水暴出，毁损四分之三，剩北岸七十余丈。上渠车箱，所在漫溢。追惟前立遏之动，亲临山川，指授规略，命司马、关内侯逢惲内外将士二千人，起长岸，立石渠，修主遏，治水门，门广四丈，立水五尺。兴复载利，通塞之宜，准遵旧制。凡用功四万有余焉。诸部王侯，不召而自至，繦负而事者盖数千人。《诗》载‘经始勿亟’，《易》称‘民忘其劳’，斯之谓乎？于是二府文武之士，感秦国思郑渠之绩，魏人置豹祀之义，乃遐慕仁政，追述成功。元康五年十月十一日，刊石立表，以纪勋烈，并记遏制度，永为后式焉。”◎潘眉曰：戾陵乃地名，传言“戾渠陵”，当作“戾陵渠”，文误倒耳。修广戾陵渠大堨，与碑称戾陵堨之文合。“大堨”犹《陆抗传》“大堰”、《诸葛恪传》“大堤”也。何义门欲以“戾渠陵大堨水”六字依《水经注》改“戾陵车箱渠”，以他书羼陈《志》，不可从。“修广戾陵渠大堨”句绝，何氏以“大堨水”三字为句，亦失之。◎李慈铭曰：此文当曰“修广戾陵渠，立堨于水”，以“陵渠”二字误倒，“立”字误作“大”，“水”上又脱“于”字耳。“遏”即古“堨”字，亦作“阏”。◎谢鍾英曰：戾陵遏在今通州南。◎《一统志》：车箱渠在宛平县西北。 三更种稻， 三更，或三岁更耕之意。 边民利之。嘉平六年薨，追赠征北将军，进封建成乡侯，谥曰景侯。子熙嗣。 ◎《晋阳秋》曰：刘弘字叔和， ◎赵一清曰：《水经·沔水注》“宏字季和”，《晋书·刘宏传》“字和季”，未知孰审。 熙之弟也。弘与晋世祖同年，居同里， ◎《晋书·刘弘传》：弘有幹略政事之才，少家洛阳，与武帝同居永安里，又同年，共研席。◎钱大昭曰：晋武帝河内温人，刘弘沛国相人，此云居同里者，谓同居雒阳之永安里也。 以旧恩屡登显位。自靖至弘，世不旷名，而有政事才。晋西朝之末，弘为车骑大将军 《晋书》无“大”字，此衍。 开府，荆州刺史，假节都督荆、交、广州诸军事，封新城郡公。 《晋书》本传“封宣城，卒，赠新城郡公”，与此不同。 其在江、汉，值王室多难，得专命一方，尽其器能。推诚群下，厉以公义，简刑狱，务农桑。每有兴发，手书郡国，丁宁款密，故莫不感悦，颠倒奔赴，咸曰：“得刘公一纸书，贤于十部从事也”。时帝在长安，命弘得选用宰守。征士武陵伍朝高尚其事，牙门将皮初有勋江汉，弘上朝为零陵太守，初为襄阳太守。诏书以襄阳显郡，初资名轻浅，以弘婿夏侯陟为襄阳。弘曰：“夫统天下者当与天下同心，治一国者当与一国推实。吾统荆州十郡，安得十女婿，然后为治哉！”乃表“陟姻亲，旧制不得相监临事，初勋宜见酬”。报听之，众益服其公当。 ◎《晋书·刘弘传》：时荆部守宰多阙，弘请补选。弘乃叙功铨德，随才补授，甚为论者所称。朝廷以皮初虽有功，襄阳又是名郡，名器宜慎，不可授初，乃以前东平太守夏侯陟为襄阳太守，余并从之。陟，弘之婿也。◎钱大昭曰：《郡国志》“荆州七郡”，此多三郡，疑是魏兴、新城、上庸耳。◎沈家本曰：此西晋之荆州，与后汉及魏不同，钱说未是。考《晋志》，武帝时荆州统郡二十二，至惠帝时，桂阳、武昌、安城三郡属江州，新城、魏兴、上庸三郡属梁州。怀帝时，长沙、衡阳、湘东、零陵、邵陵属湘州。当西晋之末，荆州所属郡则有江夏、南郡、襄阳、南阳、顺阳、义阳、建平、宜都、南平、武陵、天门及惠帝分立之随、新野、竟陵，凡十四郡。而此云“十郡”，未详。又案《晋书》叙宏此事在惠帝幸长安之前，则其时湘州未立，随、新野、竟陵三郡未分，并长沙等五郡计之，为十六郡，与十郡之说亦不符。◎弼按，三国魏、吴割据荆州，互有增置。魏所属凡八郡，吴所属凡十六郡。《晋书·地理志》“荆州统郡二十二”，皆与十郡之说不合。十郡之词，当系概言之耳，不可以文字拘泥也。 广汉太守辛冉 《晋书·刘弘传》作“前广汉太守羊冉”。 以天子蒙尘，四方云扰，进从横计于弘。弘怒斩之，时人莫不称善。◎《晋诸公赞》曰：于时天下虽乱，荆州安全。弘有刘景升保有江汉之志， 毛本“景”误作“昇”。 不附太傅司马越。越甚衔之。会弘病卒。子璠，北中郎将。 ◎《晋书·刘弘传》：东海王越奉迎大驾，弘遣参军刘盘为督护，率诸军会之。弘卒于襄阳，士女嗟痛，若丧所亲。弘子璠为顺阳内史，江汉之间翕然归心。</description></item><item><title>卷十六·魏书十六·任苏杜郑仓传第十六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-16/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-16/</guid><description>卷十六·魏书十六·任苏杜郑仓传第十六 ¶ 魏书十六刘司马梁张温贾传第十六 三国志十六
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：魔纱兔 复校：擎骥
任峻 ¶ 任俊 ◎宋本“俊”作“峻”。◎案：下文俱作“峻”，惟此一字误。 字伯达， 《御览·二百四十一》作“字伯远”。 河南中牟人也。 中牟，见《武纪》卷首。 汉末扰乱，关东皆震。中牟令杨原愁恐，欲弃官走。峻说原曰：“董卓首乱，天下莫不侧目，然而未有先发者，非无其心也，势未敢耳。明府若能唱之，必有和者。”原曰：“为之奈何？”峻曰：“今关东有十余县，能胜兵者不减万人，若权行河南尹事，总而用之，无不济矣。”原从其计，以峻为主簿。峻乃为原表行尹事， 原表，或校改作“表原”。范《书·朱雋传》雋为河南尹，与山东诸将通谋为内应，既而惧为董卓所袭，弃官奔荆州。卓以弘农杨懿为河南尹。雋复进兵还洛，懿走。雋以河南残破，乃东屯中牟。陶谦等上书于雋，仍称河南尹莫府，时在初平二年。杨原代行尹事当在朱雋之后，是时关东诸将于初平元年已兴师讨卓，而朱雋屯兵之地即在中牟，何以任峻说原“天下未有先发者”？稽其年月，证诸事实，皆不能无疑。 使诸县坚守，遂发兵。会太祖起关东，入中牟界，众不知所从，峻独与同郡张奋议，举郡以归太祖。峻又别收宗族及宾客家兵数百人，愿从太祖。太祖大悦，表峻为骑都尉，妻以从妹，甚见亲信。太祖每征伐，峻常居守以给军。是时岁饥旱，军食不足，羽林监颍川枣祗建置屯田， ◎胡三省曰：汉羽林有左右监，秩六百石，属光禄勋。 太祖以峻为典农中郎将， ◎官本《考证》云：“中郎将”下《太平御览》引此有“募百姓屯田于许下，得谷百万斛，郡国列置田官”十九字。〖◎弼按：《通鉴》作“例置田官”。〗◎赵一清曰：○《晋书·食货志》：以任峻为典农中郎将，募百姓屯田许下，得谷百万斛，郡国列置田官。数年之中，所在积粟。○《方舆纪要》卷四十七：洧仓城在许昌故城东，即洧水之邸阁也。枣祗募人屯田许下，此其仓城也。又临颍县北二十里，有枣祗河，或谓之枣村河。县西二十里有灌沟，北接颍水，南接泥河，南北二口俱有陡门，亦曹魏时引水溉田处。◎胡三省曰：○《魏志》曰：曹公置典农中郎将，秩二千石。典农都尉，秩六百石，或四百石。典农校尉，秩比二千石。 数年中所在积粟，仓廪皆满。官渡之战，太祖使峻典军器粮运。贼数寇钞绝粮道，乃使千乘为一部，十道方行，为复陈以营卫之，贼不敢近。 ◎梁章钜曰：○《通典》卷一百三十七载《李卫公兵法》云：诸军讨伐，例有数营发引，逢贼，首尾难救，行引之时，须先为方阵，应行之兵分四分，辎重为两道引，战锋等队亦为两道引。如此发引，纵使狭路急缓，亦得成阵。○即祖此制也。 军国之饶，起于枣祗而成于峻。 互见《武纪》建安元年。 ◎《魏武故事》载令曰：“故陈留太守枣祗，天性忠能。始共举义兵，周旋征讨。后袁绍在冀州，亦贪祗，欲得之。祗深附托于孤，使领东阿令。 局本“阿”误作“河”。 吕布之乱，兖州皆叛，惟范、东阿完在， 范、东阿，见《武纪》兴平元年。 由祗以兵据城之力也。 枣祗守东阿，见《程昱传》。 后大军粮乏，得东阿以继，祗之功也。及破黄巾定许，得贼资业。当兴立屯田，时议者皆言当计牛输谷，佃科以定。施行后，祗白以为僦牛输谷，大收不增谷，有水旱灾除，大不便。反覆来说，孤犹以为当如故，大收不可复改易。祗犹执之，孤不知所从，使与荀令君议之。时故军祭酒侯声云：‘科取官牛，为官田计。如祗议，于官便，于客不便。’声怀此云云，以疑令君。祗犹自信，据计画还白，执分田之术。孤乃然之，使为屯田都尉，施设田业。其时岁则大收，后遂因此大田，丰足军用，摧灭群逆，克定天下，以隆王室。祗兴其功，不幸早没，追赠以郡，犹未副之。今重思之，祗宜受封，稽留至今，孤之过也。祗子处中，宜加封爵，以祀祗为不朽之事。” ◎何焯曰：祗议即龙子贡、助之说也， 说见《孟子·滕文公上》。 魏人屯田之制赖此令而存。 ◎《文士传》曰：祗本姓棘，先人避难， 《晋书》作避雠 易为枣。孙据，字道彦， ◎《晋书·枣据传》：据，颍川长社人。父叔祎，魏钜鹿太守。 晋冀州刺史。据子嵩，字台产，散骑常侍。并有才名，多所著述。嵩兄腆，字玄方， 毛本“玄”作“元”。 襄城太守， 冯本作“襄阳”，《晋书》作“襄城”。 亦有文采。 太祖以峻功高，乃表封为都亭侯，邑三百户，迁长水校尉。 ◎《百官志》：长水校尉，一人，比二千石，掌宿卫兵。◎注引韦昭曰：长水校尉，典胡骑，厩近长水，故以为名。长水，盖关中小水也。
¶ 峻宽厚有度而见事理，每有所陈，太祖多善之。于饥荒之际，收恤朋友孤遗，中外贫宗，周急继乏，信义见称。建安九年薨，太祖流涕者久之。子先嗣。先薨，无子，国除。文帝追录功臣，谥峻曰成侯。复以峻中子览为关内侯。
苏则 ¶ 苏则字文师，扶风武功人也。 ◎《郡国志》：司隶右扶风武功。◎建安十八年，右扶风郡属雍州，三国魏去“右”字。◎《一统志》：武功故城，即漦县故城，今陕西乾州武功县西南三十里。 少以学行闻，举孝廉茂才，辟公府，皆不就。起家为酒泉太守，转安定、武都， 酒泉、安定、武都均属凉州。 ◎《魏书》曰：则刚直疾恶，常慕汲黯之为人。◎《魏略》曰：则世为著姓，兴平中，三辅乱，饥穷，避难北地。 凉州北地郡。 客安定，依富室师亮。亮待遇不足，则慨然叹曰：“天下会安，当不久尔，必还为此郡守，折庸辈士也。”后与冯翊吉茂等 吉茂，事见《常林传》注引《魏略》。 隐于郡南太白山中， ◎《郡国志》：武功县有太一山，本终南垂山。◎《水经·渭水注》：太一山，亦曰太白山，在武功县南，去长安二百里，不知其高几何，俗云“武功太白，去天三百”。◎谢鍾英曰：太白山在今武功县西南九十里。 以书籍自娱。及为安定太守，而师亮等皆欲逃走。则闻之，豫使人解语，以礼报之。 所在有威名。太祖征张鲁，过其郡，见则悦之，使为军导。鲁破，则绥定下辩诸氐， ◎毛本“绥”误作“餒”。◎《郡国志》：武都郡下辨。◎《一统志》：今甘肃階州成县西。 通河西道，徙为金城太守。是时丧乱之后，吏民流散饥穷，户口损耗，则抚循之甚谨。外招怀羌胡，得其牛羊，以养贫老。与民分粮而食，旬月之间，流民皆归，得数千家。乃明为禁令，有干犯者辄戮，其从教者必赏。亲自教民耕种，其岁大丰收，由是归附者日多。李越以陇西反，则率羌胡围越，越即请服。太祖崩，西平麹演叛， 西平郡，汉末分金城置。 称护羌校尉。则勒兵讨之。演恐，乞降。文帝以其功，加则护羌校尉，赐爵关内侯。 ◎《魏名臣奏》载文帝令问雍州刺史张既曰：“试守金城太守苏则，既有绥民平夷之功，闻又出车 闻，疑作“閒”。宋本“车”作“军”。 西定湟中， 湟中，见《夏侯渊传》。 为河西作声势，吾甚嘉之。则之功效，为可加爵邑未邪？封爵重事，故以问卿。密白意，且勿宣露也。”既答曰：“金城郡，昔为韩遂所见屠剥，死丧流亡，或窜戎狄，或陷寇乱，户不满五百。则到官，内抚彫残，外鸠离散，今见户千余。又梁烧杂种羌，昔与遂同恶，遂毙之后，越出障塞。则前后招怀，归就郡者三千余落，皆恤以威恩，为官效用。西平麹演等倡造邪谋，则寻出军，临其项领， ◎《诗·小雅·节南山之章》：驾彼四牡。四牡项领。◎《毛传》云：项，大也。◎范《书·吕强传》：群邪项领，膏唇拭舌。◎《吴志·陆逊传》：逊虑步阐畜力项领，伺视间隙。◎《抱朴子》：眼察天衢，而不能周项领之间。 演即归命送质，破绝贼粮。则既有恤民之效，又能和戎狄，尽忠效节。遭遇圣明，有功必录。若则加爵邑，诚足以劝忠臣，励风俗也。”</description></item><item><title>卷十七·魏书十七·张乐于张徐传第十七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-17/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-17/</guid><description>卷十七·魏书十七·张乐于张徐传第十七 ¶ 魏书十七张乐于张徐传第十七 三国志十七
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 文本提供：三国友盟 复校：擎骥
张辽 ¶ 张辽字文远，雁门马邑人也。 ◎《郡国志》：并州雁门郡马邑。◎干宝《搜神记》曰：昔秦人筑城于武州塞内以备胡，城成而崩者数矣。有马驰走其地，周旋反复，父老异之，因依以筑城，城乃不崩，遂名之为马邑。◎《一统志》：马邑故城，今山西朔平府朔州城外西北隅古城是。 本聂壹之后， ◎《汉书·匈奴传》：汉使马邑人聂翁壹间阑出物与匈奴交易，阳为卖马邑城以诱单于。◎师古曰：姓聂名壹。翁者，老人之称也。 以避怨变姓。少为郡吏。汉末，并州刺史丁原以辽武力过人，召为从事，使将兵诣京都。 ◎赵一清曰：○《宋百官志》：荆州有从事史，在议曹从事史下，大较应是魏、晋以来置。○据此传，则他州亦有之，不独荆州也。◎弼按：○《宋书·百官志》：刺史官属有别驾从事史一人，从刺史行部；治中中从事史一人，主财谷簿书；兵曹从事史一人，主兵事；部从事史每郡各一人，主察非法。汉制也。◎又按：○《续汉志·百官志》：司隶校尉从事使十二人；每州刺史皆有从事史、假佐，员职略与司隶同。○盖汉代通行官制如此。赵氏偶未细审，仅摘取荆州从史一语耳。◎又按：从事史省称从事，此传“使”字属下读。如属上，当作“史”。 何进遣诣河北募兵，得千余人。还，进败，以兵属董卓。卓败，以兵属吕布，迁骑都尉。布为李傕所败，从布东奔徐州，领鲁相，时年二十八。 ◎《通鉴》：建安三年，吕布遣北地太守雁门张辽攻刘备。◎胡三省曰：布以辽遥领北地太守耳。 太祖破吕布于下邳， 下邳，见《武纪》初平四年。 辽将其众降，拜中郎将，赐爵关内侯。数有战功，迁裨将军。袁绍破，别遣辽定鲁国诸县。与夏侯渊围昌豨于东海， ◎《郡国志》：徐州东海郡。◎昌豨初为泰山屯帅，附于吕布。 数月粮尽，议引军还，辽谓渊曰：“数日已来，每行诸围，豨辄属目视辽。又其射矢更稀，此必豨计犹豫，故不力战。辽欲挑与语，傥可诱也？” ◎胡三省曰：傥，或然之辞。 乃使谓豨曰：“公有命，使辽传之。”豨果下与辽语，辽为说“太祖神武，方以德怀四方，先附者受大赏”。豨乃许降。辽遂单身上三公山， ◎《方舆纪要》卷三十三：山东沂州郯城县有三公山。建安六年，张辽单身上三公山，或以为即马陵山，在县东十五里。◎周寿昌曰：三公山在今元氏县西北三十里。洪氏《隶释》载有光和四年《三公山碑》，今尚存。◎弼按：张辽围昌稀于东海，在今山东沂州府境，若元氏县在今直隶正定府境，张辽无缘至此。周说误。 入豨家，拜妻子。豨欢喜，随诣太祖。太祖遣豨还，责辽曰：“此非大将法也。”辽谢曰：“以明公威信着于四海，辽奉圣旨， ◎康发祥曰：“奉圣旨”三字始见于此。 豨必不敢害故也。”从讨袁谭、袁尚于黎阳， 黎阳，见《武纪》建安四年。 有功，行中坚将军。 中坚将军，见《齐王纪》嘉平六年。 从攻尚于邺， 邺，见《武纪》建安八年。 尚坚守不下。太祖还许，使辽与乐进拔阴安， ◎《郡国志》：魏郡阴安。◎《一统志》：阴安故城，今直隶大名府清丰县北。 徙其民河南。复从攻邺，邺破，辽别徇赵国、常山，招降缘山诸贼及黑山孙轻等。从攻袁谭，谭破，别将徇海滨，破辽东贼柳毅等。还邺，太祖自出迎辽，引共载，以辽为荡寇将军。 ◎洪饴孙曰：荡寇将军，一人，第五品。 复别击荆州，定江夏诸县，还屯临颍， ◎《郡国志》：豫州颍川郡临颍。◎《一统志》：临颍故城，今河南许州临颍县西北十五里。 封都亭侯。从征袁尚于柳城， 柳城，见《武纪》建安十二年。 卒与虏遇， ◎《武纪》：建安十二年八月，公登白狼山，卒与虏遇。 辽劝太祖战，气甚奋，太祖壮之，自以所持麾授辽。遂击，大破之，斩单于蹋顿。 ◎《傅子》曰：太祖将征柳城，辽谏曰：“夫许，天子之会也。今天子在许，公远北征，若刘表遣刘备袭许，据之以号令四方，公之势去矣。”太祖策表必不能任备，遂行也。
¶ 时荆州未定，复遣辽屯长社。 ◎长社，见《钟繇传》。 临发，军中有谋反者，夜惊乱起火，一军尽扰。辽谓左右曰：“勿动。是不一营尽反，必有造变者，欲以动乱人耳。”乃令军中，其不反者安坐。辽将亲兵数十人，中阵而立。有顷定，即得首谋者杀之。陈兰、梅成以氐、六县叛， ◎《通鉴》：建安十四年，庐江人陈兰、梅成据灊、六叛，操遣荡寇将军张辽讨斩之。◎《考异》曰：《辽传》无年，按繁钦《征天山赋》云“建安十四年十二月甲子，丞相武平侯曹公东征临川，未济，群舒蠢动，割有灊、六，乃俾上将荡寇将军张辽治兵南岳之阳”，又云“陟天柱而南徂”，故置于此。◎胡三省曰：灊、六二县，皆属庐江郡。◎陈景云曰：氐，当作“灊”。繁钦《征天山赋》为辽平兰、成而作，兰、成初叛，本分据二邑，继乃并兵于灊，此传所载与繁赋皆合也。◎《郡国志》：扬州庐江郡潜、六安。◎《一统志》：潜县故城，在今安徽六安州霍山县东北。六县故城，在今六安州北。◎赵一清谓“氐六县，未详”，又谓“岂六县有氐种乎？”，钱仪吉说同，均误。 太祖遣于禁、臧霸等讨成，辽督张郃、朱盖等讨兰。 宋本“朱”作“牛”。 成伪降禁，禁还。成遂将其众就兰，转入灊山。灊中有天柱山， 灊山、天柱山，均见《何夔传》。 高峻二十余里，道险狭，步径裁通，兰等壁其上。辽欲进，诸将曰：“兵少道险，难用深入。”辽曰：“此所谓一与一， 此用《左传·襄公二十五年》齐申鲜虞语。 勇者得前耳。”遂进到山下安营，攻之，斩兰、成首，尽虏其众。太祖论诸将功，曰：“登天山，履峻险，以取兰、成，荡寇功也。”增邑，假节。</description></item><item><title>卷十八·魏书十八·二李臧文吕许典二庞阎传第十八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-18/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-18/</guid><description>卷十八·魏书十八·二李臧文吕许典二庞阎传第十八 ¶ 魏书十八
¶ 三国志十八二李臧文吕许典二庞阎传第十八 ◎毛本此卷无“第”字。◎刘咸炘曰：前八人皆战将，末二人因义烈而类叙之。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：eaglefly213 复校：擎骥
李典 ¶ 李典字曼成，山阳钜野人也。 钜野，见《武纪》兴平二年。 典从父乾，有雄气，合宾客数千家在乘氏。 乘氏，见《武纪》兴平元年。 初平中，以众随太祖，破黄巾于寿张， 寿张，见《武纪》初平三年。 又从击袁术，征徐州。吕布之乱，太祖遣乾还乘氏，慰劳诸县。布别驾薛兰、治中李封招乾，欲俱叛，乾不听，遂杀乾。太祖使乾子整将乾兵，与诸将击兰、封。兰、封破，从平兖州诸县有功，稍迁青州刺史。整卒，典徙颍阴令， 颍阴，见《荀彧传》。 为中郎将，将整军， ◎《魏书》曰：典少好学，不乐兵事，乃就师读《春秋左氏传》，博观群书。太祖善之，故试以治民之政。 迁离狐太守。 ◎离狐，见《于禁传》。◎钱大昕曰：离狐县，前汉属东郡，后汉属济阴郡。离狐城在单县西，史无置郡之文，盖建安初暂置而即罢耳。◎赵一清曰：据此传，则魏时离狐又尝置郡矣。
¶ 时太祖与袁绍相拒官渡，典率宗族及部曲输谷帛供军。绍破，以典为裨将军，屯安民。 ◎安民，见《荀彧传》。东平国寿张县有安民亭。◎《水经》：汶水西南至安民亭入济。◎《荀彧传》“建安六年，太祖就谷于东平之安民”，即此。 太祖击谭、尚于黎阳，使典与程昱等以船运军粮。会尚遣魏郡太守高蕃将兵屯河上，绝水道，太祖敕典、昱：“若船不得过，下从陆道。”典与诸将议曰：“蕃军少甲而恃水，有懈怠之心，击之必克。军不内御；苟利国家，专之可也，宜亟击之。”昱亦以为然。遂北渡河，攻蕃，破之，水道得通。刘表使刘备北侵，至叶， 叶，见《武纪》建安二年。 太祖遣典从夏侯惇拒之。备一旦烧屯去，惇率诸军追击之，典曰：“贼无故退，疑必有伏。南道狭窄，草木深，不可追也。”惇不听，与于禁追之，典留守。惇等果入贼伏里，战不利，典往救，备望见救至，乃散退。从围邺，邺定，与乐进围高幹于壶关， 壶关，见《武纪》建安十年。 击管承于长广， ◎《郡国志》：青州东莱郡长广。◎《一统志》：长广故城，今山东登州府莱阳县东。 皆破之。迁捕虏将军， ◎洪饴孙曰：捕虏将军，一人，第五品。破虏将军，一人，第五品。 封都亭侯。典宗族部曲三千余家，居乘氏，自请愿徙诣魏郡。太祖笑曰：“卿欲慕耿纯邪？” ◎范《书·耿纯传》：纯恐家族怀异心，乃使从昆弟訢宿归，烧其庐舍。世祖问纯故，对曰：“纯虽举族归命，老弱在行，犹恐宗人宾客半有不同心者，故燔烧屋室，绝其反顾之望。”世祖叹息。 典谢曰： “典驽怯功微，而爵宠过厚，诚宜举宗陈力；加以征伐未息，宜实郊遂之内，以制四方，非慕纯也。”遂徙部曲宗族万二千余口居邺。 宋本“二”作“三”。 太祖嘉之，迁破虏将军。 ◎赵一清曰：○《水经·河水注》：函谷关号天险。郭缘生《记》曰：“魏武征韩遂、马超，连兵此地，道东原上有李典营。”○传不云典从征，盖略之。 与张辽、乐进屯合肥，孙权率众围之，辽欲奉教出战。进、典、辽皆素不睦，辽恐其不从，典慨然曰：“此国家大事，顾君计何如耳，吾不可以私憾而忘公义乎！” ◎各本皆有“不”字，官本无之。《通鉴》无“不”字，见建安二十年。◎姜宸英曰：“不”字衍。 乃率众与辽破走权。增邑百户，并前三百户。
¶ 典好学问，贵儒雅，不与诸将争功。敬贤士大夫，恂恂若不及，军中称其长者。年三十六薨，子祯嗣。文帝践阼，追念合肥之功，增祯邑百户，赐典一子爵关内侯，邑百户；谥典曰愍侯。 正始四年，典从祀太祖庙庭。
李通 ¶ 李通字文达，江夏平春人也。 ◎《郡国志》：荆州江夏郡平春。◎《一统志》：平春故城，今河南汝宁府信阳州西北。◎洪亮吉《补三国疆域志》以平春属义阳郡，误。◎沈家本曰：《晋书·李重传》作江夏钟鍾武人。重，通曾孙。 ◎《魏略》曰：通小字万亿。 以侠闻于江、汝之间。 《御览》“侠”上有“游”字。 与其郡人陈恭共起兵于朗陵， 朗陵，见《荀彧传》。 众多归之。 文达行迹与中兴固始相类，不但姓名相同。 时有周直者，众二千余家，与恭、通外和内违。通欲图杀直而恭难之。通知恭无断，乃独定策，与直克会， 克，或作“尅”。 酒酣杀直。众人大扰，通率恭诛其党帅，尽并其营。后恭妻弟陈郃杀恭而据其众。通攻破郃军，斩郃首以祭恭墓。又生禽黄巾大帅吴霸而降其属。遭岁大饥，通倾家振施，与士分糟糠，皆争为用，由是盗贼不敢犯。</description></item><item><title>卷十九·魏书十九·任城陈萧王传第十九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-19/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-19/</guid><description>卷十九·魏书十九·任城陈萧王传第十九 ¶ 魏书十九任城陈萧王传第十九 毛本无“第”字。
¶ 三国志十九
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 任城王威彰传 校录：冯虚御风 陈思王植传、萧怀王熊传 校录：壮壮的越兮 复校：擎骥
任城威王彰 ¶ 任城威王彰，字子文。 ◎子文，卞皇后生，文帝同母弟。◎《吴志·孙策传》：时袁绍方强，而策并江夏，曹公力未能逞，且欲抚之，乃以弟女配策小弟匡，又为子彰取贲女。 少善射御，膂力过人，手格猛兽，不避险阻。数从征伐，志意慷慨。太祖尝抑之曰：“汝不念读书慕圣道，而好乘汗马击剑，此一夫之用， ◎《史记·项羽本纪》：籍曰：“剑一人敌，不足学。” 何足贵也！”课彰读《诗》、《书》，彰谓左右曰：“丈夫一为卫、霍， 卫青、霍去病也。 将十万骑驰沙漠，驱戎狄，立功建号耳，何能作博士邪？”太祖尝问诸子所好，使各言其志。彰曰：“好为将。”太祖曰：“为将奈何？”对曰：“被坚执锐，临难不顾，为士卒先；赏必行，罚必信。”太祖大笑。建安二十一年，封鄢陵侯。 ◎《汉书》“鄢”作“傿”。◎师古曰：音偃。◎鄢陵县属颍川郡，春秋时郑伯克段于鄢，又晋败楚于鄢陵，即此地。◎《一统志》：鄢陵故城，今河南开封府鄢陵县西北。
¶ 二十三年，代郡乌丸反， ◎代郡治高柳，今山西大同府阳高县西北，见《武纪》建安十二年。◎《通鉴》：代郡、上谷乌桓无臣氐等反。 以彰为北中郎将， ◎洪饴孙曰：北中郎将，一人，比二千石，第四品。建安二十三年始置。◎弼按：○《续百官志》刘昭注：汉末又有四中郎将，皆率师征伐，不知何时置。董卓为东中郎将，卢植为北中郎将。○是建安以前有北中郎将也。○又按《宋书·百官志》：北中郎将，汉末建安中以鄢陵侯曹彰居之，凡四中郎将。何承天云：“并后汉置。” 行骁骑将军。 ◎骁骑将军，见《明纪》青龙元年。◎胡三省曰：骁骑将军，始于汉武帝以命李广。◎洪饴孙曰：骁骑将军，一人，第四品，魏置为中军。 临发，太祖戒彰曰：“居家为父子，受事为君臣，动以王法从事，尔其戒之！” 史言魏武执法之严。 彰北征，入涿郡界， 涿郡治涿，今顺天府涿州治，见《齐王纪》嘉平五年。 叛胡数千骑卒至。时兵马未集，唯有步卒千人，骑数百匹。用田豫计， ◎《田豫传》：鄢陵侯彰征代郡，以豫为相。军次易北，虏伏骑击之，军人扰乱，莫知所为。豫因地形，回车结圜阵，弓弩持满于内，疑兵塞其隙。胡不能进，大破之。 固守要隙， 何焯校改 “隙”作“隟”。 虏乃退散。彰追之，身自搏战，射胡骑，应弦而倒者前后相属。战过半日，彰铠中数箭，意气益厉，乘胜逐北，至于桑乾， ◎臣松之案：桑乾县属代郡，今北虏居之，号为索干之都。 ◎《郡国志》：幽州代郡桑乾。◎《水经》：漯水东北过代郡桑乾县南。《魏土地记》云：“代城北九十里有桑乾城。”◎《方舆纪要》卷四十四：桑乾城，在大同府东百五十里。汉县，为代郡治，后废。黄初二年，徙郡陉南，其县亦废也。◎《一统志》：桑乾故城，在今直隶宜化府蔚州东北。桑乾河自山西天镇县流入，东迳西宁县南，蔚州北，又东迳宜化县南界，又东迳保安州南，与洋河会，又东南入顺天府宛平县界。即古漯水也。 去代二百余里。长史诸将皆以为新涉远，士马疲顿，又受节度，不得过代，不可深进，违令轻敌。彰曰：“率师而行， ◎官本《考证》云：《御览》作“率师专行”。 唯利所在，何节度乎？胡走未远，追之必破。从令纵敌，非良将也。”遂上马，令军中：“后出者斩。”二日一夜， 宋本作“一日一夜”。 与虏相及，击，大破之，斩首获生以千数。彰乃倍常科大赐将士，将士无不悦喜。时鲜卑大人轲比能 ◎本志《鲜卑传》：轲比能本小种鲜卑，以勇健，断法平端，不贪财物，众推以为大人。 将数万骑观望强弱，见彰力战，所向皆破，乃请服。北方悉平。时太祖在长安，召彰诣行在所。彰自代过邺，太子谓彰曰：“卿新有功，今西见上， 操时为魏王，不得称“行在所”，亦不得称“上”。此与《许褚传》之“征南，宗室重臣”同一失检。 宜勿自伐，应对常若不足者。”彰到，如太子言，归功诸将。太祖喜，持彰须曰：“黄须儿竟大奇也！” ◎《魏略》曰：太祖在汉中，而刘备栖于山头， ◎《华阳国志》曰：汉中沔阳县有定军山，北临沔水，先主作营于此。 使刘封下挑战。 ◎林国赞曰：按《武纪》、张邰、先主传，乃先主保险不战，操引还。言“挑战”者误。 太祖骂曰：“卖履舍儿，长使假子拒汝公乎！ ◎《蜀志·先主传》：先主少孤，与母贩履织席为业。◎《刘封传》：本罗侯寇氏之子，长沙刘氏之甥。先主养封为子。 待呼我黄须来，令击之。” 《通鉴》补作 “待我呼黄须来，假子为泥矣”。 乃召彰。彰晨夜进道，西到长安而太祖已还，从汉中而归。彰须黄，故以呼之。</description></item><item><title>卷二十·魏书二十·武文世王公传第二十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-20/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-20/</guid><description>卷二十·魏书二十·武文世王公传第二十 ¶ 魏书二十武文世王公传第二十 三国志二十
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：擎骥 复校：擎骥
¶ 武皇帝二十五男： 宋本、元本“某后”、“某夫人”、“某姬”皆空一格，后文帝九男下同。 卞皇后生文皇帝、任城威王彰、陈思王植、萧怀王熊，刘夫人生丰愍王昂、相殇王铄， ◎《后妃传·卞后传》注引《魏略》云：太祖始有丁夫人。又刘夫人生子修及清河长公主。刘早终，丁养子修。◎《荆楚岁时记》：魏武帝刘婕妤以七月七日折琉璃笔。 环夫人生邓哀王冲、彭城王据、燕王宇，杜夫人生沛穆王林、中山恭王衮， ◎沛王太妃生金乡公主，见《曹爽传》注引《魏末传》。◎又按：○《明纪》青龙元年注引《献帝传》云：太祖纳秦宜禄妻杜氏。○未知即杜夫人否？◎又按：杜夫人生高城公主，见《文选》陆机《吊魏武文》李善注引《魏略》。 秦夫人生济阳怀王玹、陈留恭王峻，尹夫人生范阳闵王矩， 尹夫人，即何进子妇，为何晏之母，见《曹爽传》。《魏末传》以何晏母为沛王太妃，裴注已驳之。 王昭仪生赵王幹，孙姬生临邑殇公子上、楚王彪、刚殇公子勤，李姬生谷城殇公子乘、郿戴公子整、灵殇公子京，周姬生樊安公均， ◎《张绣传》：太祖为子均取绣女。◎又按：《绣传》“太祖纳张济妻”，史失其姓，俟考。 刘姬生广宗殇公子棘，宋姬生东平灵王徽，赵姬生乐陵王茂。 ◎《武纪》“建安十八年，天子娉公三女为贵人，少者待年于国。二十年，立公中女为皇后”，《荀彧传》“太祖以女妻彧长子恽，后称安阳公主”，《司马芝传》有临汾公主，《桓階传》“階子嘉尚升迁亭公主”，均不知何人所生。◎又按：夏侯渊妻为太祖内妹，任峻妻为太祖从妹，附注于此。
丰愍王昂 ¶ 丰愍王昂，字子修。弱冠举孝廉。随太祖南征，为张绣所害。 详见《武纪》建安二年及《张绣传》。 无子。黄初二年，追封谥曰丰悼公。三年，以樊安公均子琬奉昂后， 操纳张济妻，济从子绣降而复反，昂为绣所害。操为子均取绣女，又以均子后昂，颠倒错乱，匪夷所思。 封中都公。其年徙封长子公。五年，追加昂号曰丰悼王。太和三年改昂谥曰愍王。嘉平六年，以琬袭昂爵为丰王。正元、景元中，累增邑，并前二千七百户。琬薨，谥曰恭王。子廉嗣。 ◎《郡国志》：并州太原郡中都。◎《一统志》：中都故城，今山西汾州府平遥县西北。◎丰，见《明纪》景初二年。上党郡治长子，见《武纪》建安九年。 相殇王铄 ¶ 相殇王铄，早薨，太和三年追封谥。青龙元年，子愍王潜嗣，其年薨。二年，子怀王偃嗣，邑二千五百户，四年薨。无子，国除。正元二年，以乐陵王茂子阳都乡公竦继铄后。 相，见《明纪》景初二年。 邓哀王冲 ¶ 邓哀王冲，字仓舒。 ◎赵一清曰：子修、子桓、子建，皆曹氏之所以字其“子”故。邓哀王冲以年少先卒，未有字。仓舒，其小字也，独与诸王异。今此诸王之举其字者，不必皆小弱也。古者男子二十而冠，始有字，岂有未锡名而先命字之理？名者，子生而父即名之，若非史佚诸王公之名，则曹氏之制殆不可训。 ◎余案：赵氏以仓舒为小字，稍嫌武断。下文有曹宇字彭祖，曹彪字朱虎，亦非字子某。又魏文有子喈，襁褓即夭，已字仲雍。可知曹家之制，实与后异。又仓舒之称，本自唐虞时高阳氏八元之名，盖魏武以其子聪颖，堪比古贤，故不从“子”字之例，特为冲字。彭祖、朱虎亦唐虞时人，则魏武以古人之名为爱子之字，似为常例。 少聪察岐嶷， ◎《异苑》曰：山鸡爱其毛，映水则舞。魏武时南方献之。帝欲其鸣舞而无由。公子仓舒命作大镜其前，鸡鉴形而舞不止，遂乏死。 生五六岁，智意所及， ◎官本《考证》曰：意，元本作“慧”。 有若成人之智。时孙权曾致巨象，太祖欲知其斤重，访之群下，咸莫能出其理。冲曰：“置象大船之上，而刻其水痕所至，称物以载之，则校可知矣。” ◎“则”字下应从吴曾《漫录》增“不”字。◎何焯曰：孙策以建安五年死，时孙权初统事。至建安十五年，权遣步骘为交州刺史，士燮率兄弟奉承节度，此后或能致巨象，而仓舒已于建安十三年前死矣，知此事之妄饰也。置船刻水，疑算术中本有此法。◎邵晋涵曰：《能改斋漫录》引《符子》所载燕昭王大豕命水官浮舟而量之事，已在其前。 太祖大悦，即施行焉。时军国多事，用刑严重。太祖马鞍在库，而为鼠所齧，库吏惧必死，议欲面缚首罪，犹惧不免。冲谓曰：“待三日中，然后自归。”冲于是以刀穿单衣，如鼠齧者，谬为失意，貌有愁色。太祖问之，冲对曰：“世俗以为鼠齧衣者，其主不吉。今单衣见齧，是以忧戚。”太祖曰：“此妄言耳，无所苦也。”俄而库吏以齧鞍闻，太祖笑曰：“儿衣在侧，尚齧，况鞍县柱乎？”一无所问。冲仁爱识达，皆此类也。凡应罪戮，而为冲微所辨理，赖以济宥者，前后数十。 ◎《魏书》曰：冲每见当刑者，辄探睹其冤枉之情而微理之。及勤劳之吏，以过误触罪，常为太祖陈说，宜宽宥之。辨察仁爱，与性俱生，容貌姿美，有殊于众，故特见宠异。◎臣松之以“容貌姿美”一类之言，而分以为三，亦叙属之一病也。 太祖数对群臣称述，有欲传后意。年十三，建安十三年疾病，太祖亲为请命。及亡，哀甚。 ◎《零陵先贤传》：周不疑，零陵人，幼有异才，太祖欲以女妻之。太祖爱子苍舒夙有才智，谓可与不疑为俦。及仓舒卒，太祖心忌不疑，乃遣刺客杀之。◎见本志《刘表传》注。◎魏文帝《苍舒诔》曰：惟建安十有五年〖《类聚》“五”作“二”，误。〗五月甲戊，童子曹苍舒卒，呜呼哀哉！乃作诔曰：於惟淑弟，懿矣纯良。诞丰令质，荷天之光。既哲且仁，爰柔克刚，彼德之容，兹义肇行。猗欤■■，终然允藏。宜逢介祉，以永无疆。如何昊天，雕斯俊英？呜呼哀哉！惟人之生，忽若朝露。促促百年，亹亹行暮。矧尔既夭，十三而卒。何辜于天，景命不遂？兼悲增伤，侘傺失气。永思长怀，哀尔罔极。贻尔良妃，襚尔嘉服。越以乙酉，宅彼城隅。增丘峨峨，寝庙渠渠。姻媾云会，充路盈衢。悠悠群司，岌岌其车。倾都荡邑，爰迄尔居。魂而有灵，庶可以娱。呜呼哀哉！◎见《艺文类聚·四十五》及《古文苑》。张溥本《子建集》有《仓舒诔》，乃误收。文帝年长，故以童子呼仓舒。若子建则仅长仓舒四龄耳。宋本《子建集》不载此诔。◎丁晏曰：此文与丕他作相类，不似陈思之朴茂，且诔内有“宜逢介祉，以永无疆”之句，亦非陈思所宜出。张本因《艺文》所引与陈思《任城王诔》相连而误采也。 文帝宽喻太祖，太祖曰：“此我之不幸，而汝曹之幸也。” ◎何焯曰：仓舒之死，正在军败赤壁之年，故尤愤不择言。 ◎孙盛曰：春秋之义，立嫡以长不以贤。冲虽存也，犹不宜立，况其既没，而发斯言乎？《诗》云：“无易由言。”魏武其易之也。 言则流涕， ◎《华佗传》：爱子仓舒病困，太祖叹曰：“吾悔杀华佗，令此儿强死也！” 为聘甄氏亡女与合葬， ◎《邴原传》：原女早亡，时太祖爱子仓舒亦没，太祖欲求合葬，原辞，太祖乃止。 赠骑都尉印绶，命宛侯据子琮奉冲后。二十二年，封琮为邓侯。 ◎《郡国志》：荆州南阳郡邓。◎《一统志》：邓县故城，今湖北襄阳府襄阳县东北。 黄初二年，追赠谥冲曰邓哀侯，又追加号为公。 ◎《魏书》载策曰：“惟黄初二年八月丙午，皇帝曰：咨尔邓哀侯冲，昔皇天钟美于尔躬，俾聪哲之才，成于弱年。当永享显祚，克成厥终。如何不禄，早世夭昏！朕承天序，享有四海，并建亲亲，以藩王室，惟尔不逮斯荣，且葬礼未备。追悼之怀，怆然攸伤。今迁葬于高陵， ◎钱大昭曰：此高陵非冯翊属县也。《魏志》诸侯王墓亦称 “陵”，曹子建诗“逝慙陵墓”，及此称“高陵”是也。◎弼按：高陵，魏武之陵也，以仓舒为魏武爱子，故迁葬高陵。钱说误。 使使持节兼谒者仆射郎中陈承，追赐号曰邓公，祠以太牢。魂而有灵，休兹宠荣。呜呼哀哉！”◎《魏略》曰：文帝常言：“家兄孝廉，自其分也。若使仓舒在，我亦无天下。” 三年，进琮爵，徙封冠军公。四年，徙封己氏公。 ◎《郡国志》：南阳郡冠军。兖州济阴郡己氏。◎《一统志》：冠军故城，今河南南阳府邓州西北四十里。己氏故城，今山东曹州府曹县东南。 太和五年，加冲号曰邓哀王。景初元年，琮坐于中尚方作禁物， ◎《通典》云：汉末分尚方为中、左、右三尚方。◎沈钦韩曰：○《续汉志》：尚方令，掌上手工作御刀剑诸好器物。 削户三百，贬爵为都乡侯。三年，复为己氏公。正始七年，转封平阳公。 平阳，见《武纪》卷首。 景初、正元、景元中，累增邑，并前千九百户。 彭城王据 ¶ 彭城王据，建安十六年封范阳侯。 范阳，见《武纪》建安十六年。范阳侯食邑五千户，见《武纪》注引《魏书》。 二十二年，徙封宛侯。黄初二年，进爵为公。三年，为章陵王，其年徙封义阳。文帝以南方下湿，又以环太妃彭城人，徙封彭城。又徙封济阴。五年，诏曰： “先王建国，随时而制。汉祖增秦所置郡，至光武以天下损耗，并省郡县。以今比之，益不及焉。其改封诸王，皆为县王。”据改封定陶县。太和六年，改封诸王，皆以郡为国， 此为曹魏郡国沿革一大变迁，互见《明纪》太和六年，然《文纪》黄初五年何以不书？ 据复封彭城。 ◎南阳郡治宛，见《武纪》卷首。章陵，见《武纪》建安二年。彭城，见《武纪》建安三年。济阴郡治定陶，见《武纪》初平四年。◎《郡国志》：荆州南阳郡平氏。◎文帝黄初中分平氏县立义阳县。◎《一统志》：义阳故城，今南阳府桐柏县东。平氏故城，今桐柏县西。 景初元年，据坐私遣人诣中尚方作禁物，削县二千户。 ◎《列书》载玺书曰： ◎宋本“列”作“魏”。◎官本《考证》曰：列书，疑作“魏书”。 “制诏彭城王：有司奏，王遣司马董和，赍珠玉来到京师中尚方，多作禁物，交通工官，出入近署，踰侈非度，慢令违制，绳王以法。朕用怃然，不宁于心。王以懿亲之重，处藩辅之位，典籍日陈于前，勤诵不辍于侧。加雅素奉修，恭肃敬慎，务在蹈道，孜孜不衰，岂忘率意正身，考终厥行哉？若然小疵，或谬于细人，忽不觉悟，以斯为失耳。《书》曰：‘惟圣罔念作狂，惟狂克念作圣。’ ◎《尚书·多方篇》之词。◎《孔传》曰：惟圣人无念于善，则为狂人。惟狂人能念于善，则为圣人。 古人垂诰，乃至于此，故君子思心无斯须远道焉。常虑所以累德者而去之，则德明矣；开心所以为塞者而通之，则心夷矣；慎行所以为尤者而修之，则行全矣：三者，王之所能备也。今诏有司宥王，削县二千户，以彰八柄与夺之法。 ◎《周礼·天官》：以八柄诏王驭群臣。 昔羲、文作《易》，著休复之诰， 冯本“诰”作“语”。 仲尼论行，既过能改。王其改行，茂昭斯义，率意无怠。 三年，复所削户邑。 ◎钱大昭曰：据子琮为冲后，范为整后，〖◎弼按：应作“子整”。〗非必无子者也。本传不言薨于何时，子某嗣，恐有脱文。◎沈家本曰：此传诸王薨于魏世者皆书谥，其不书谥者，据及燕王宇、赵王幹、楚王彪、乐陵王茂也。楚王彪以罪自杀，故无谥，其余不书谥者，皆逮及晋世，故本传无薨年及“子某嗣”之文，非有夺也。惟赵王幹薨于景元二年，见《三少帝纪》，而传不书薨年、子嗣，则真缺文也。◎弼按：范（第）〈弟〉阐，见《郿戴公子整传》。◎又按：司马师废齐王芳，欲立彭城王据，见《齐王纪》嘉平六年注引《魏略》。 正元、景元中累增邑，并前四千六百户。 燕王宇 ¶ 燕王宇，字彭祖。建安十六年，封都乡侯。二十二年，改封鲁阳侯。黄初二年，进爵为公。三年，为下邳王。五年，改封单父县。太和六年，改封燕王。 ◎鲁阳，见《刘表传》。下邳，见《武纪》初平四年。广阳郡治蓟，见《曹仁传》。广阳本燕国，后国除作郡，三国魏复为燕国。◎《郡国志》：兖州济阴郡单父。◎《一统志》：单父故城，今山东曹州府单县南一里。◎赵一清曰：○《寰宇记》：鄢陵县魏燕王台，魏文帝封弟燕王宇于鄢陵，居此城，筑台于城中，今呼为燕王台。○一清按：任城王封鄢陵侯，燕王宇未尝封鄢陵侯，盖记者之误也。 明帝少与宇同止，常爱异之。及即位，宠赐与诸王殊。青龙三年，征入朝。景初元年，还邺。二年夏，复征诣京都。冬十二月，明帝疾笃，拜宇为大将军，属以后事。受署四日， 明帝景初二年十二月辛巳，以燕王宇为大将军，甲申免，凡四日。 宇深固让；帝意亦变，遂免宇官。 详见《明纪》注引《汉晋春秋》及《刘放传》。燕王之退，曹爽、司马懿之进，关系魏之存亡，裴松之已论之矣。 三年夏，还邺。景初、正元、景元中，累增邑，并前五千五百户。常道乡公奂，宇之子，入继大宗。 ◎毛本“大”误作“太”。◎梁章钜曰：奂既入继大宗，本传不言薨于何时、子某嗣，此与《彭城王传》同一疏脱也。◎沈家本曰：说已见前。且宇为常道乡公之父，故《三少帝纪》于燕王表贺称臣详载有司平议。苟薨于魏世，不应不书也。梁氏于《赵王传》之疏漏未曾纠及，而此传及《彭城王传》反议之，何也？◎李慈铭曰：○《通典》卷九十三：晋武帝咸宁四年，陈留国上，燕公是王之父，王出奉命于帝祖，今于王为从祖父。有司奏：“应服周，不以亲属尊卑为降。”诏曰：“王奉魏氏，所承者重，不得服其私亲。”○是宇入晋降封燕公，至晋咸宁始薨也。◎弼按：○《晋书·武帝纪》：泰始元年，封魏帝为陈留王，魏氏诸王皆降为县侯。○梁氏论陈《志》不书薨于何时、子某嗣，殆未详考耳。 沛穆王林 ¶ 沛穆王林，建安十六年封饶阳侯。 ◎饶阳，见《武纪》建安十六年。饶阳侯食邑五千户，见《武纪》注引《魏书》。◎钱大昕曰：○《武帝纪》注引《魏书》：封子豹为饶阳侯。○又《魏略》云：杜夫人生沛王豹。〖见《文选》注。〗○而此传亦称林为杜夫人生，是林一名豹，犹越王幹一名良也。◎弼按：○陆机《吊魏武帝文云》：持姬女而指季豹以示四子曰： “以累汝！”因泣下。○注引《魏略》云：太祖杜夫人生沛王豹及高城公主。 二十二年，徙封谯。黄初二年，进爵为公。三年，为谯王。五年，改封谯县。七年，徙封鄄城。太和六年，改封沛。景初、正元、景元中，累增邑，并前四千七百户。林薨，子纬嗣。 ◎林薨于甘露元年正月乙巳，见《高贵乡公纪》。林尚有子赞、壹，见《济阳怀王玹传》。◎沈家本曰：书林薨而不言何年，缺文也。林于甘露元年薨，则不得云“景元中增邑”，疑传文有舛误，以《陈留恭王峻传》例之，当云“甘露元年薨，子纬嗣。景初、正元、景元中，累增邑，并前四千七百户”。 ◎案：○《嵇氏谱》：嵇康妻，林子之女也。 《嵇氏谱》，隋、唐志不著录。康，事见《王粲传》及注。 中山恭王衮 ¶ 中山恭王衮，建安二十一年封平乡侯。 ◎《郡国志》：冀州钜鹿郡平乡。◎《一统志》：平乡故城，今直隶顺德府平乡县西。 少好学，年十余岁， 《艺文》“年”作“生”。 能属文。每读书，文学左右 王国之文学也。 常恐以精力为病，数谏止之，然性所乐，不能废也。二十二年，徙封东乡侯， 东乡，见《曹真传》。 其年又改封赞侯。 ◎《郡国志》有两酂，一为豫州沛国酂，一为荆州南阳郡酂。魏国既建，分沛国为谯郡，比丰、沛故，选用王观、陈群、刘放为酂令，则曹衮所封者当为南阳郡之酂。◎《一统志》：故城，今湖北襄阳府光化县北。◎互见《酂哀王协传》。 黄初二年，进爵为公，官属皆贺，衮曰：“夫生深宫之中，不知稼穑之艰难，多骄逸之失。诸贤既庆其休，宜辅其阙。”每兄弟游娱，衮独覃思经典。 ◎宋本“覃”作“谭”。◎官本《考证》曰：谭，疑当作“覃”。 文学防辅相与言曰： ◎胡三省曰：○防辅者，言防其为非而辅之以正也。○《晋百官志》：王国置师友、文学各一人。○防辅不书者，魏氏防制藩国过差，晋武帝惩其失而不置也。◎潘眉曰：魏制，诸王在国禁防严密，朝廷特设防辅监国之官以伺查之。此“文学防辅”是也。 “受诏察公举错，有过当奏，及有善，亦宜以闻， 毛本“及”误作“反”。 不可匿其美也。”遂共表称陈衮美。衮闻之，大惊惧，责让文学曰：“修身自守，常人之行耳，而诸君乃以上闻，是適所以增其负累也。且如有善，何患不闻，而遽共如是，是非益我者。” ◎胡三省曰：衮之言，汉北海王睦之故智也。 其诫慎如此。 冯本“诫”作“戒”。 三年，为北海王。 ◎《郡国志》：青州北海国。 其年，黄龙见邺西漳水，衮上书赞颂。诏赐黄金十斤，诏曰：“昔唐叔归禾， ◎《御览·八百三十九》：○《尚书·微子之命》曰：唐叔得禾，异亩同颖，献诸天子。王命唐叔归周公于东，作《归禾》。◎《艺文类聚·八十五》同，无“微子之命”四字。 东平献颂， ◎范《书·东平王苍传》云：帝以所作《光武本纪》示苍，苍因上《光武受命中兴颂》。帝甚善之，以其文典雅，特令校书郎贾逵为之训诂。 斯皆骨肉赞美，以彰懿亲。王研精坟典，耽味道真，文雅焕炳，朕甚嘉之。王其克慎明德，以终令问。” 官本“问”作“闻”。 四年，改封赞王。七年，徙封濮阳。 东郡治濮阳，见《武纪》卷首。 太和二年就国，尚约俭，教敕妃妾纺绩织纴，习为家人之事。 ◎何焯曰：衮保身之符，胜于陈思也。 五年冬，入朝。六年，改封中山。 ◎《郡国志》：冀州中山国。</description></item><item><title>卷二十一·魏书二十一·王卫二刘傅传第二十一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-21/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-21/</guid><description>卷二十一·魏书二十一·王卫二刘傅传第二十一 ¶ 魏书二十一王卫二刘傅传第二十一 三国志二十一
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 王粲传·A 部分 校录：le_minuit 王粲传·B、E 部分 校录：唐并儿 王粲传·C、D 部分、傅嘏传 校录：诸葛萧萧 卫觊传 校录：未曾冷却 刘廙传 校录：擎骥 刘劭传 校录：鬼谷王诩 复校：擎骥
王粲 ¶ 王粲字仲宣，山阳高平人也。 ◎山阳高平，见《刘表传》。◎惠栋曰：○郦元云：有高平山，县取名焉。 曾祖父龚，祖父畅， ◎惠栋曰：《司隶校尉鲁峻碑》作“畼”。 皆为汉三公。 ◎张璠《汉纪》曰：龚字伯宗，有高名于天下。顺帝时为太尉。 ◎范《书·王龚传》：初举孝廉，稍迁青州刺史，劾奏贪浊二千石数人，安帝嘉之，征拜尚书。擢司隶校尉，迁汝南太守。征为太仆，转太常，迁司空，拜太尉。深疾宦官专权，上书极言其状。在位五年，以老病乞骸骨，卒于家。 初，山阳太守薛勤丧妻不哭，将殡，临之曰：“幸不为夭，复何恨哉？”及龚妻卒，龚与诸子并杖行服，时人或两讥焉。 ◎沈钦韩曰：薛勤慕庄子之达生，判合之亲丧同行路，固可讥矣。若龚率由典礼，齐衰期杖，十五月而禫，期丧之重，未有过于妻子者，于龚何所讥乎？◎周寿昌曰：○《风俗通义》云：山阳太守薛恭祖丧其妻，不哭，临殡，于棺上大言：“自同恩好四十余年，服食禄赐，男女成人，幸不为夭，复何恨哉？今相及也。”谨案，礼，为適妻杖，重于宗也。妻者，既齐于己，垂统传重，其为恩笃矣，何有死丧之感，终始永绝，而曾无戚容？此为矫情，伪之至也！太尉山阳王龚与诸子并杖，太傅汝南陈蕃、袁隗皆制衰绖，列在服位，躬入隧，哀以送之，近得礼中，王龚诸子并杖，亦过矣。○大约当时讥龚者，讥其与诸子并杖行服，不能列在服位也。 畅字叔茂，名在八俊。灵帝时为司空， ◎范《书·王畅传》：初举孝廉，辞病不就。大将军梁商特辟，举茂才，四迁尚书令，出为齐相。征拜司隶校尉，转渔阳太守，所在以严明为称。坐事免官。太尉陈蕃荐畅清方公正，复为尚书，寻拜南阳太守。奋厉威猛，豪党有秽衅者，莫不纠发。征为长乐卫尉，迁司空，数月，以水灾策免。明年，卒于家。◎沈钦韩曰：袁《纪》云“畅与李膺等下狱诛”，误。 以水灾免，而李膺亦免归故郡，二人以直道不容当时。天下以畅、膺为高士，诸危言危行之徒皆推宗之，愿涉其流，惟恐不及。会连有灾异，而言事者皆言三公非其人，宜因其变，以畅、膺代之，则祯祥必至。由是宦竖深怨之，及膺诛死而畅遂废，终于家。 互见《刘表传》注引谢承《汉书》。 父谦，为大将军何进长史。 ◎梁章钜曰：○谦之历官不可考。○曹子建《王仲宣诔》云：伊君显考，奕叶佐时，入管机密，朝政以治；出临朔岱，庶绩咸熙。○盖亦当时一显宦矣。 进以谦名公之胄，欲与为婚，见其二子，使择焉。谦弗许。以疾免，卒于家。
¶ 献帝西迁，粲徙长安，左中郎将蔡邕见而奇之。时邕才学显著，贵重朝廷，常车骑填巷，宾客盈坐。闻粲在门，倒屣迎之。粲至，年既幼弱，容状短小，一坐尽惊。邕曰：“此王公孙也，有异才，吾不如也。吾家书籍文章，尽当与之。” ◎范《书·列女传·董祀妻蔡文姬传》：曹操问文姬曰：“闻夫人家多坟籍，犹能记忆之不？”文姬曰：“昔亡父赐书四千许卷，流离涂炭，罔有存者。今所诵忆，裁四百余篇耳。”◎惠栋曰：○张华《博物志》云：蔡邕有书近万卷，汉末载数车与王粲。○又《邕集·巴郡太守谢表》云：诏书前后赐《礼经》、素字《尚书章句》、《白虎议奏（议）》，合成二百一十二卷。○盖自秦禁挟书，汉以来非诏书所赐，不敢藏也，晋以后犹然。◎弼按：伯喈藏书尽与仲宣，互见《钟会传》注引《博物记》。 年十七，司徒辟，诏除黄门侍郎，以西京扰乱，皆不就。 ◎粲年十七岁，为汉献帝初平四年，时司徒为淳于嘉。“司徒辟”与“诏除黄门侍郎”为两事，故下文云“皆不就”，陈仁锡本以“司徒辟诏”为句，则不可通矣。◎《续百官志》：黄门侍郎，六百石。◎刘昭注引《献帝起居注》曰：帝初即位，初置侍中、给事黄门侍郎，员各六人。 乃之荆州依刘表。 ◎刘表亦山阳高平人，年十七从王畅受学，时为荆州刺史。同里世交，故粲往依之。◎《御览》卷百八十引《襄沔记》云：王粲宅在襄阳，井犹存。◎盛弘之《荆州记》曰：襄阳西南有徐元直宅，其西北八里方山，山北际河水，山下有王仲宣宅。故《东阿王诔》云：“振冠南岳，濯缨清川。”◎《文选》李善注引盛弘之《荆州记》曰：当阳县城楼，王仲宣登之而作赋。◎刘良注云：仲宣避难荆州，依刘表，遂登江陵城楼，因怀归而有此作，述其进退危惧之情也。◎赋曰：登兹楼以四望兮，聊暇日以销忧。览斯宇之所处兮，实显敞而寡仇。挟清漳之通浦兮，依曲沮之长洲。背坟衍之广陆兮，临皋隰之沃流。北弥陶牧，西接昭丘。华实蔽野，黍稷盈畴。虽信美而非吾土兮，曾何足以少留！遭纷浊而迁逝兮，漫踰纪以迄今。情眷眷而怀归兮，孰忧思之可任？凭轩槛以遥望兮，向北风而开襟。平原远而极目兮，蔽荆山之高岑。路逶迤而修迥兮，川既漾而济深。悲旧乡之壅隔兮，涕横堕而弗禁。昔尼父之在陈兮，有归与之叹音。钟仪幽而楚奏兮，庄舄显而越吟。人情同于怀土兮，岂穷达而异心！惟日月之逾迈兮，俟河清其未极。冀王道之一平兮，假高衢而骋力。惧匏瓜之徒悬兮，畏井渫之莫食。步栖迟以徙倚兮，白日忽其西匿。风萧瑟而并兴兮，天惨惨而无色。兽狂顾以求群兮，鸟相鸣而举翼，原野閴其无人兮，征夫行而未息。心凄怆以感发兮，意忉怛而憯恻。循阶除而下降兮，气交愤于胸臆。夜参半而不寐兮，怅盘桓以反侧。◎《御览》卷六百一引《金楼子》曰：王仲宣昔在荆州，著书数十篇。荆州坏，尽焚其书。今在者一篇，知名之士咸重之。见虎一毛，不知其斑。◎姚范曰：所云一篇，今亦不传。仲宣强识，何难闇写其本，而听湮灭邪？◎姚振宗曰：王仲宣在荆州，以劝刘琮降曹操，遂封侯擢用。及赤壁之败，粲亦随操北归，岂其书未以自随，毁于兵火邪？此事余书不概见，梁元帝必有所据，今无由考见矣。◎又按：○粲在荆州所作，如《文学·官志》、《登楼赋》、《为刘荆州谏袁谭书》、《为刘荆州与袁尚书》之类，梁时所存，实不止一篇，而梁元帝以为今存一篇者，则所作数十篇皆子书，别为一种，非诗文之类可知矣。○《艺文类聚·三十八》、《太平御览·六百八》载粲《荆州文学记·官志》云：有汉荆州牧曰刘君，乃命五业从事宋衷所作文学，延朋徒焉，宣德音以赞之，隆嘉礼以劝之，五载之间，道化大行。耆德故老綦毋闿等，负书荷器，自远而至者三百有余人。◎姚振宗曰：《文学·官志》备载文学祭酒从事及学官弟子姓名、爵里，王粲称 “三百余人”者是也，刘勰称“简约乎篇”亦即指是。《类聚》、《御览》所录皆是《志》序文。又《刘荆州谏袁谭书》、《与袁尚书》，范《书》章怀注云“书见《王粲集》”，可知皆粲作也。 表以粲貌寝而体弱通侻，不甚重也。 详见后引《博物记》。 ◎臣松之曰：貌寝，谓貌负其实也。通侻者，简易也。 ◎沈钦韩曰：○《淮南子·本经训》：其行侻而顺情。○注：侻，简易也。○魏文帝云“仲宣善于词赋，惜其体弱，不足起其文”，彼论文，此实言体羸，然韦仲将云“仲宣伤于肥戆”，又非体弱者也。◎弼按：韦语亦论文，沈说误。韦语见后“陈留路粹”注。 表卒。粲劝表子琮，令归太祖。 ◎建安十三年八月，表卒，时粲年三十二岁，在荆州已十六年矣。◎《艺文类聚·五十九》载粲《三辅论》曰：湘潜先生，江滨逸老，将集论云梦，玄公豫焉。先生称曰：“盖闻戎不可动，兵不可扬。今刘牧建德垂芳，名烈既彰矣，曷乃称兵举众，残我波灵？”逸老曰：“是何言与？天生五材，金作明威，长沙不轨，敢作乱违，我牧睹其然，乃赫尔发愤。且上征下战，去暴举顺，州牧之兵，建拂天之旌，鸣振地之鼓，玄胄曜日，犀甲如堵，以此众战，孰能婴御？刘牧之懿，子又未闻乎？履道怀智，休迹显光，洒扫群虏，艾拨秽荒。走袁术于西境，馘射贡乎武当，遏孙坚于汉南，追扬定于折商。 ◎《文士传》载粲说琮曰：“仆有愚计，原进之于将军，可乎？”琮曰： “吾所愿闻也。”粲曰：“天下大乱，豪杰并起，在仓卒之际，强弱未分，故人各各有心耳。当此之时，家家欲为帝王，人人欲为公侯。观古今之成败，能先见事机者，则恒受其福。今将军自度，何如曹公邪？”琮不能对。粲复曰：“如粲所闻，曹公故人杰也。雄略冠时，智谋出世，摧袁氏于官渡，驱孙权于江外，逐刘备于陇右，破乌丸于白登，其余枭夷荡定者，往往如神，不可胜计。今日之事，去就可知也。将军能听粲计，卷甲倒戈，应天顺命，以归曹公，曹公必重德将军。保己全宗，长享福祚，垂之后嗣，此万全之策也。粲遭乱流离，托命此州，蒙将军父子重顾，敢不尽言！”琮纳其言。◎臣松之案：孙权自此以前，尚与中国和同，未尝交兵，何云“驱权于江外”乎？魏武以十三年征荆州，刘备却后数年方入蜀，备身未尝涉于关、陇。而于征荆州之年，便云“逐备于陇右”，既已乖错；又白登在平城，亦魏武所不经，北征乌丸，与白登永不相豫。以此知张骘假伪之辞，而不觉其虚之自露也。凡骘虚伪妄作，不可覆疏，如此类者，不可胜纪。 《文士传》，详见《曹休传》注。《通鉴》载章陵太守蒯越及东曹掾傅巽等劝琮降操，不采粲说琮事，当亦以《文士传》为不可据也。 太祖辟为丞相掾， ◎胡三省曰：汉公府并有掾属，东西曹掾比四百石，余曹比三百石，其属比二百石。三公为天子之股肱，掾属则三公之喉舌，魏、晋置多者或数十人。 赐爵关内侯。太祖置酒汉滨， ◎《通鉴考异》曰：操恐刘备据江陵，至襄阳即过，日行三百里，引用名士皆至江陵后所为，不得更置酒汉滨，恐误。 粲奉觞贺曰：“方今袁绍起河北，仗大众， 冯本“仗”作“杖”，误。 志兼天下，然好贤而不能用，故奇士去之。刘表雍容荆楚，坐观时变，自以为西伯可规。士之避乱荆州者，皆海内之俊杰也；表不知所任，故国危而无辅。明公定冀州之日，下车即缮其甲卒，收其豪杰而用之，以横行天下；及平江、汉，引其贤俊而置之列位，使海内回心，望风而愿治，文武并用，英雄毕力，此三王之举也。”后迁军谋祭酒。 ◎《武纪》：建安三年，初置军师祭酒。◎避晋讳，改“师”曰“谋”。 魏国既建，拜侍中。 建安十八年，魏国初置侍中，比二千石，黄初以来因之。 博物多识，问无不对。 ◎赵一清曰：○《御览》卷五百五十九引《异苑》云：魏武北征蹋顿，升岭眺瞩，见一冈，不生百草。王粲曰：“此必古冢。此人在世，服生矾石死，而石性热，蒸出外，致卉木焦灭。”命即凿之，果得大墓，有矾石满茔。◎弼按：魏武北征在建安十二年，王粲之归魏武在十三年，《异苑》所云，不问而知其诬。 时旧仪废弛，兴造制度，粲恒典之。 ◎何焯曰：以此独为粲立传。◎《晋书·乐志》：汉巴渝舞歌曲，其辞既古，莫能晓其句度。魏初，乃使军谋祭酒王粲改创其词。◎《宋书·乐志》：晋初有桮槃舞，王粲《七释》云七槃陈于广庭是也。 ◎挚虞《决疑要注》曰： ◎梁章钜曰：“疑要”二字恐误，当作“《决录注》”。《御览·六百九十二·服章部·佩类》乃未引此。◎沈家本曰：《决疑要注》一卷，挚虞撰。《隋志》在《仪注篇》，此注所引粲玉佩事，是记物之书，非纪事之文也。梁氏云“疑要”为“决录”之误，非。 汉末丧乱，绝无玉珮。 毛本“珮”作“佩”。 魏侍中王粲识旧珮，始复作之。今之玉珮，受法于粲也。</description></item><item><title>卷二十二·魏书二十二·桓二陈徐卫卢传第二十二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-22/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-22/</guid><description>卷二十二·魏书二十二·桓二陈徐卫卢传第二十二 ¶ 魏书二十二桓二陈徐卫卢传第二十二 三国志二十二
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：初晨一缕光 复校：擎骥
桓階 ¶ 桓階字伯绪， ◎潘眉曰：《任城太守孙夫人碑》云“长沙人桓伯序”，“绪”当依碑作“序”。階、序字义相应。 长沙临湘人也。 ◎《郡国志》：荆州长沙郡临湘。◎《一统志》：临湘故城，今湖南长沙府城南。 ◎《魏书》曰：階祖父超，父胜，皆历典州郡。胜为尚书，著名南方。 仕郡功曹。 ◎《续百官志》：郡有功曹史，主选署功劳。 太守孙坚举階孝廉， 坚为长沙太守在汉灵帝中平四年。 除尚书郎。父丧还乡里。会坚击刘表战死， 《吴志·孙坚传》坚死在汉献帝初平三年，《通鉴》在二年。 階冒难诣表乞坚丧， 报举主也。 表义而与之。后太祖与袁绍相拒于官渡， ◎《通鉴考异曰》：《桓階传》袁、曹相拒官渡，階说张羡；范《书·刘表传》建安三年羡拒表，在官渡前。 表举州以应绍。 表为镇南将军、荆州牧，举荆州以应绍。 階说其太守张羡曰： ◎本志《刘表传》注引《英雄记》曰：张羡，南阳人。先作零陵、桂阳长，〖范《书》“长”作“守”，是。〗甚得江、湘间心。然性屈强不顺，表薄其为人，不甚礼也。羡由是怀恨，遂叛表。◎弼按：《英雄记》所载羡因恨而拒表，非由階说，与此传异。 “夫举事而不本于义，未有不败者也。故齐桓率诸侯以尊周， ◎《论语》：管仲相桓公，霸诸侯，一匡天下。◎何晏《集解》云：○马曰：天子征弱，桓公帅诸侯以尊周室，一正天下。 晋文逐叔带以纳王。 ◎《左传·僖公二十五年》：秦伯师于河上，将纳王。狐偃言于晋侯曰：“求诸侯，莫如勤王。”晋侯辞秦师而下。右师围温，左师逆王。王入于王城，取大叔于温，杀之于隰城。 今袁氏反此，而刘牧应之，取祸之道也。明府必欲立功明义，全福远祸，不宜与之同也。”羡曰：“然则何向而可？”階曰：“曹公虽弱，仗义而起， 冯本“仗”作“杖”，误。 救朝廷之危，奉王命而讨有罪，孰敢不服？今若举四郡保三江以待其来， ◎赵一清曰：○德清胡氏渭《禹贡锥指》云：巴陵，岳州府治，本汉下雋县地。荆江口在县西北洞庭水入江处，亦名西江口，又名三江口。○《元和志》：巴陵城对三江口，岷江为西江，澧江为中江，湘江为南江。○案：三江口北岸有杨林浦，一名杨叶洲，盖即《水经·湘水注》所谓巴陵故城西对长洲者。 而为之内应，不亦可乎！” ◎或曰：设身处地，自以此论为正。若曰宜逆拒曹氏，则尔时群雄所图，孰是乃心汉室者？必欲斥桓、文而附秦、楚，无乃不可乎？故曰读书论世。 羡曰：“善。”乃举长沙及旁三郡以拒表， ◎范《书·刘表传》：建安三年，长沙太守张羡率零陵、桂阳三郡畔表。◎《通鉴》：郡人桓階说羡举长沙、零陵、桂阳三郡以拒表。◎弼按：范《书》、《通鉴》俱云“三郡”，与此传四郡之说不合。○又按《通鉴》：初平元年，刘表徙治襄阳，镇抚郡县，江南悉平。○胡三省注：荆部在江南者，长沙、武陵、零陵、桂阳四郡也。○当合武陵郡为四郡。 遣使诣太祖。太祖大悦。会绍与太祖连战，军未得南。而表急攻羡，羡病死。城陷， ◎本志《刘表传》：长沙太守张羡叛表，表围之，连年不下。羡病死，长沙复立其子怿，表遂攻并怿。◎范《书·刘表传》：表遣兵攻围，破羡，平之。◎周寿昌曰：据《魏志·表传》，表未能破羡，至张怿时始能平之耳。◎弼按：各传互异。 階遂自匿。久之，刘表辟为从事祭酒， ◎《宋书·百官志》：刺史官属今有别驾从事史、治中从事史、主簿、西曹书佐、祭酒从事史、议曹从事史、部郡从事史。自主簿以下，置人多少，各随州，旧无定制也。◎荆州有从事史，在议曹从事史下，大较应是魏、晋以来置也。 欲妻以妻妹蔡氏。階自陈已结婚，拒而不受，因辞疾告退。
¶ 太祖定荆州，闻其为张羡谋也，异之，辟为丞相掾主簿，迁赵郡太守。 ◎《郡国志》：冀州赵国。◎吴增僅曰：太和六年，曹幹封此。◎弼按：汉建安时，国除为郡。赵郡张登，见《魏志·王朗传》注。至魏明帝太和六年，复为国也。◎赵一清曰：○《御览》卷二百六十二引《桓階别传》曰：上已平荆州，引为主簿，每有深谋疑事，尝与君筹之。或日昃忘食，或夜坐彻旦，擢为赵郡太守。会郡寮送之，上曰：“北边未靖，以卿威能镇敌，德足怀远人，故用相烦，是亦寇恂河内之举。”階在郡时，俸尽，食酱酻。上闻之，数戏之曰：“卿家酱颇得成不邪？”诏曰：“昔子文清俭，朝不谋夕，而有脯粮之秩；宣子守约，箪食鱼飧，而有加粱之赐。岂况光光大魏富有四海，栋宇大臣而有蔬食，非吾所以礼贤之意也。其赐射鹿师二人，并给媒。”〖齐人谓麴孽为媒〗○《水经·浊漳水注》引《长沙耆旧传》称：階为赵郡太守，尝有遗囊粟于路者，行人挂囊粟于树，莫敢取之。○又《御览》卷四百八十五引《階别传》曰：階贫俭，文帝尝幸其第，见诸子无裈。文帝拊手笑曰：“长者子无裈。”乃抱与同乘。是日，拜二子为郎，使黄门赍衣三十囊，赐曰：“卿儿能趋，可以裈矣。” 魏国初建， 建安十八年。 为虎贲中郎将、侍中。 ◎《续百官志》：虎贲中郎将，比二千石，主虎贲宿卫。侍中，比二千石，掌侍左右，赞导众事，顾问应对。◎《魏都赋》注：建安十八年，魏国初置侍中。 时太子未定，而临菑侯植有宠。階数陈文帝德优齿长， 监本“齿”作“且”。 宜为储副，公规密谏，前后恳至。 ◎《魏书》称階谏曰：“今太子位冠群子， 冯本“位”作“仁”。 名昭海内，仁圣达节，天下莫不闻；而大王甫以植而问臣， 冯本“大”误作“天”。 臣诚惑之。”于是太祖知階笃于守正，深益重焉。 又毛玠、徐奕以刚蹇少党， 蹇，或作“謇”。 而为西曹掾丁仪所不善，仪屡言其短，赖階左右以自全保。 ◎胡三省曰：左右，读曰佐佑。 其将顺匡救，多此类也。迁尚书，典选举。曹仁为关羽所围，太祖遣徐晃救之，不解。太祖欲自南征，以问群下。群下皆谓：“王不亟行，今败矣。”階独曰：“大王以仁等为足以料事势不也？”曰：“能。”“大王恐二人遗力邪？” ◎胡三省曰：二人谓曹仁、吕常也。◎弼按：是时关羽自率众攻曹仁于樊城，又遣别将围将军吕常于襄阳。 曰：“不。”“然则何为自往？”曰：“吾恐虏众多，而晃等势不便耳。”階曰：“今仁等处重围之中而守死无贰者，诚以大王远为之势也。夫居万死之地，必有死争之心；内怀死争，外有强救，大王案六军以示余力，何忧于败而欲自往？”太祖善其言，驻军于摩陂。 ◎胡三省曰：据《水经》，摩陂在颍川郏县，纵广可一十五里。魏青龙元年，有龙见于陂，于是改曰龙陂。◎《方舆纪要》：摩陂，今河南汝州郏县南。 贼遂退。 建安二十四年，孙权上书称臣，侍中陈群、尚书桓階奏称汉历已尽，黄家当兴。见《武纪》注引《魏略》。</description></item><item><title>卷二十三·魏书二十三·和常杨杜赵裴传第二十三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-23/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-23/</guid><description>卷二十三·魏书二十三·和常杨杜赵裴传第二十三 ¶ 魏书二十三和常杨杜赵裴传第二十三 三国志二十三
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 和洽传、常林传、杨俊传、杜袭传、赵俨传、裴潜传·A 部分 校录：陈雪瑞 裴潜传·B 部分 校录：诸葛萧萧 复校：擎骥
和洽 ¶ 和洽 ◎胡三省曰：○《姓谱》：和，本羲和之后，一曰卞和之后。 字阳士，汝南西平人也。 ◎《郡国志》：豫州汝南郡西平。◎《一统志》：西平故城，今河南汝宁府西平县西四十五里。 举孝廉，大将军辟，皆不就。袁绍在冀州，遣使迎汝南士大夫。洽独以“冀州土平民强， 监本、官本“民”作“兵”。 英桀所利，四战之地。本初乘资，虽能强大，然雄豪方起， 监本、官本“方”作“四”。 全未可必也。荆州刘表无他远志，爱人乐士，土地险阻，山夷民弱，易依倚也”。遂与亲旧俱南从表，表以上客待之。洽曰：“所以不从本初，辟争地也。昏世之主，不可黩近，久而阽危， ◎臣松之案：《汉书·文纪》曰“阽于死亡”，《食货志》曰“阽危若是”，注曰“阽，音盐，如屋檐，近边欲堕之意也”，一曰“临危曰阽”。 ◎服虔曰：阽，音反坫之坫。◎孟康曰：阽，音屋檐之檐。◎如淳曰：阽，近边欲堕之意。◎师古曰：服、孟二音并通。◎钱大昭曰：○《说文》：阽，壁危也。 必有谗慝间其中者。” 吴本、毛本无“必”字。 遂南度武陵。 荆州武陵郡。
¶ 太祖定荆州， 监本“定”作“夺”，误。 辟为丞相掾属。时毛玠、崔琰并以忠清幹事，其选用先尚俭节。洽言曰：“天下大器，在位与人，不可以一节俭也。 ◎《通鉴》作“不可以一节取也”。《册府》“俭”作“论”。◎钱大昭曰：下文今“崇一概难堪之行以检殊涂”，即此意。俭，当作“检”。 俭素过中，自以处身则可，以此节格物， ◎《通鉴》无“节”字。◎胡三省曰：格，正也。 所失或多。今朝廷之议，吏有著新衣、乘好车者，谓之不清；长吏过营，形容不饰，衣裘敝坏者，谓之廉洁。至令士大夫故污辱其衣，藏其舆服；朝府大吏，或自挈壶餐以入官寺。夫立教观俗，贵处中庸，为可继也。 ◎胡三省曰：○中者正道，庸者常道。○程子曰：不偏之谓中，不易之谓庸。◎周寿昌曰：中庸，唐以前多作中人解，此称中庸为贵，可云特识。 今崇一概难堪之行以检殊涂， ◎胡三省曰：检，束也。 勉而为之，必有疲瘁。古之大教，务在通人情而已。凡激诡之行，则容隐伪矣。” ◎周寿昌曰：后世矫激沽名多蹈此弊，不图三国时已如此，此缘东汉之季，士重风节，而作伪钓名者亦不少。至于焦先辈刻苦不堪，时谓之行同禽兽，可知矣。 ◎孙盛曰：昔先王御世，观民设教，虽质文因时，损益代用，至于车服礼秩，贵贱等差，其归一揆。魏承汉乱，风俗侈泰，诚宜仰思古制，训以约简，使奢不陵肆，俭足中礼，进无蜉蝣之刺，退免采莫之讥； ◎毛本“讥”作“机”，误。◎《诗·曹风》：蜉蝣之羽，衣裳楚楚。◎刺奢也。◎《诗·魏风》：彼汾沮洳，言采其莫。◎莫，菜也。刺俭也。 如此则治道隆而颂声作矣。夫矫枉过正则巧伪滋生，以克训下则民志险隘，非圣王所以陶化民物，闲邪存诚之道。和洽之言，于是允矣。
¶ 魏国既建，为侍中，后有白毛玠谤毁太祖，太祖见近臣，怒甚。洽陈玠素行有本，求案实其事。 ◎《毛玠传》桓階、和洽进言救玠。◎《通鉴》：桓階求按实其事。◎然据此传，求案实者洽，非階。 罢朝，太祖令曰：“今言事者白玠不但谤吾也。乃复为崔琰觖望。 ◎胡三省曰：觖有二音。音窥端翻者，望也，言有所冀望也。音古穴翻者，怨望也。此当从入声。 此损君臣恩义， 《通鉴》“损”作“捐”。 妄为死友怨叹， ◎胡三省曰：死友，言其背公而相为死也。 殆不可忍也。昔萧、曹与高祖并起微贱，致功立勋。高祖每在屈笮， ◎周寿昌曰：屈笮，是委屈、急迫之意。《史记·大宛传》徐广注“屈，抑退也”，《荀子·荣辱篇》注“屈，竭也”，笮，《说文》“迫也”。《汉书·王莽传》“迫笮青、徐盗贼”，即此意。 二相恭顺，臣道益彰，所以祚及后世也。和侍中比求实之，所以不听，欲重参之耳。”洽对曰：“如言事者言，玠罪过深重，非天地所覆载。臣非敢曲理玠以枉大伦也， ◎胡三省曰：○《孟子》曰：内则父子，外则君臣，人之大伦也。 以玠出群吏之中，特见拔擢，显在首职， 玠时为尚书仆射。 历年荷宠，刚直忠公，为众所惮，不宜有此。然人情难保，要宜考覈， 毛本“覈”作“竅”，误。 两验其实。今圣恩垂含垢之仁，不忍致之于理，更使曲直之分不明，疑自近始。”太祖曰：“所以不考，欲两全玠及言事者耳。”洽对曰：“玠信有谤主之言， 冯本“主”作“上”。 当肆之市朝； ◎胡三省曰：○《论语》：子服景伯曰：“吾力犹能肆诸市朝。”○应劭曰：大夫以上尸诸朝；士以下尸诸市。 若玠无此，言事者加诬大臣 《通鉴》“言”下又有“言”字。 以误主听；二者不加检核，臣窃不安。”太祖曰：“方有军事，安可受人言便考之邪？狐射姑刺阳处父于朝，此为君之诫也。” ◎《左传·文公六年》：晋使狐射姑将中军，赵盾佐之。阳处父易赵盾将中军，射姑怨阳子之易其班也，而知其无援于晋也，使狐鞠居杀阳处父。书曰：“晋杀其大夫。”侵官也。◎杜预曰：君已命帅，处父易之，故曰侵官。◎《谷梁传》“狐射姑”作“狐夜姑”。</description></item><item><title>卷二十四·魏书二十四·韩崔高孙王传第二十四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-24/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-24/</guid><description>卷二十四·魏书二十四·韩崔高孙王传第二十四 ¶ 魏书二十四韩崔高孙王传第二十四 三国志二十四
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 韩暨传、崔林传、高柔传 校录：壮壮的越兮 孙礼传、王观传 校录：擎骥 复校：擎骥
韩暨 ¶ 韩暨字公至，南阳堵阳人也。 ◎《郡国志》：荆州南阳郡堵阳。◎《一统志》：堵阳故城，今河南南阳府裕州东六里。◎谢鍾英曰：在裕州西三十五里。 ◎《楚国先贤传》曰：暨，韩王信之后。祖术，河东太守。父纯，南郡太守。 同县豪右陈茂，谮暨父兄，几至大辟。暨阳不以为言，庸赁积资，阴结死士，遂追呼寻禽茂，以首祭父墓，由是显名。举孝廉，司空辟，皆不就。乃变名姓，隐居避乱鲁阳山中。 ◎《郡国志》南阳郡鲁阳，有鲁山。◎本志《毛玠传》：玠将避乱荆州，遂住鲁阳。◎惠栋曰：○有阳泉乡。○盛弘之云：其地重险，楚之北地塞也。◎《一统志》：鲁阳故城，今河南汝州鲁山县治。◎《方與纪要》卷五十一：鲁山在鲁山县东北十八里，山高耸，迥出群山，为一邑巨镇，县以此名。◎互见《刘表传》、《毛玠传》。 山民合党，欲行寇掠。暨散家财以供牛酒，请其渠帅，为陈安危。山民化之，终不为害。避袁术命召，徙居山都之山。 ◎胡三省曰：山都山在南阳郡山都县。◎《方與纪要》卷七十九：山都城在襄阳府西北八十里，秦置山都县，汉属南阳郡。韩暨避袁术之命徙居山都山，盖县境之山也。 荆州牧刘表礼辟，遂遁逃，南居孱陵界， ◎《郡国志》：荆州武陵郡孱陵。◎刘昭注引《魏氏春秋》曰：刘备在荆州所都，改曰公安。◎《吴志·吕蒙传》“孙权以蒙为南郡太守，封孱陵侯”，即此。◎《一统志》：孱陵故城，今湖北荆州府公安县南。◎应劭曰：孱，音“践”。 所在见敬爱，而表深恨之。 宜城，见《杜夔传》。 暨惧，应命，除宜城长。
¶ 太祖平荆州，辟为丞相士曹属。 ◎胡三省曰：丞相府有户曹、贼曹、兵曹、铠曹、士曹掾属各一人。兵、铠、士三曹盖操所置。◎赵一清曰：士曹不见于《续志》，疑亦为魏武所置。 后选乐陵太守， ◎洪亮吉曰：乐陵国，魏武分平原置。《晋地理志》魏武置郡十二，其一乐陵。◎谢鍾英曰：陈矫、韩暨为乐陵太守，并在建安中，是即魏武置郡之证，洪氏从《元和志》作国，非是。 徙监冶谒者。 《卫觊传》以谒者仆射监盐官，此以谒者监冶，亦当时特设之官。 旧时冶作马排， 蒲拜反。为排以吹炭。 每一孰石 宋本“孰”作“熟”。 用马百匹；更作人排，又费功力；暨乃因长流为水排，计其利益，三倍于前。 ◎范《书·杜诗传》：诗迁移南阳太守，造作水排，铸为农器，用力少见功多，百姓便之。◎章怀注：冶铸者为排以吹炭，今激水以鼓之也。排，当做“ ”，古字通用。◎钱大昭曰：排古字俗字。◎梁章钜曰：排与、韛通，吹火革也。冶者为排以吹炭，激水鼓之。◎黄山曰：水排，即今水碓。章怀以橐籥之吹炭为言，盖著排名所由起，而其法本自冶人发明。今用水激，则有异也。◎赵一清曰：○《水经·穀水注》：白超垒在缺门东一十五里，垒侧蓄有坞，故冶官所在。魏、晋之日，引穀水为水冶，以经国用，遗迹尚有。○盖即所谓水排也。 在职七年， 《御览》“七年”作“一年”。 器用充实。制书褒叹，就加司金都尉， ◎司金都尉，解见《王修传》。◎洪饴孙曰：司金都尉，一人，比二千石。◎杨晨曰：《曹真碑》有司金丞。 班亚九卿。文帝践阼，封宜城亭侯。黄初七年，迁太常， ◎《通典·八十一》：太和六年，明帝有外祖母之丧，太常韩暨奏：“天子降周，为外祖母无服。” 进封南乡亭侯，邑二百户。 ◎陈景云曰：由亭侯进封南乡侯，与满宠、王浚同，“亭”字衍。◎潘眉曰：凡亭侯邑以百户起，如梁习封申门亭侯，杜畿封丰乐亭侯，邑皆百户。乡侯以二百户起，如和洽封西陵乡侯及暨封南乡侯，邑皆二百户。又按荀彧万岁亭侯邑二千户，王观阳乡侯邑二千五百户，乡、亭之封，其广如此，而邑侯有不及四分之一者，亦立制之未善也。
¶ 时新都洛阳，制度未备，而宗庙主祏 ◎音石。◎《春秋传》曰：命我先人典司宗祏。◎注曰：宗庙所以藏主石室者。 皆在邺都。暨奏请迎邺四庙神主，建立洛阳庙，四时蒸尝，亲奉粢盛。崇明正礼，废去淫祀，多所匡正。在官八年，以疾逊位。景初二年春，诏曰：“太中大夫韩暨，澡身浴德，志节高洁，年踰八十，守道弥固，可谓纯笃，老而益劭者也。其以暨为司徒。” ◎暨为司徒，卢毓所荐，见《毓传》。◎赵一清曰：前卷注引《魏略·韩宣传》称暨为大鸿胪，而本传不见。 夏四月薨，遗令敛以时服，葬为土藏。谥曰恭侯。 ◎《楚国先贤传》曰：暨临终遗言曰：“夫俗奢者，示之以俭，俭则节之以礼。历见前代送终过制，失之甚矣。若尔曹敬听吾言，敛以时服，葬以土藏，穿毕便葬，送以瓦器，慎勿有增益。”又上疏曰：“生有益于民，死犹不害于民。况臣备位台司，在职日浅，未能宣扬圣德以广益黎庶。寝疾弥留，奄即幽冥。方今百姓农务，不宜劳役，乞不令洛阳吏民供设丧具。惧国典有常，使臣私愿不得展从，谨冒以闻，惟蒙哀许。”帝得表嗟叹，乃诏曰：“故司徒韩暨，积德履行，忠以立朝，至于黄发，直亮不亏。既登三事， 三事，三公也。 望获毗辅之助，如何奄忽，天命不永！曾参临没，易箦以礼； 事见《礼记·檀弓》。 晏婴尚俭，遣车降制。 ◎事见《说苑》。◎《礼记》：曾子曰：“晏子可谓知礼也已，恭敬之有焉。”有若曰：“晏子一狐裘三十年，遣车一乘，及墓而反。国君七个，遣车七乘；大夫五个，遣车五乘。晏子焉知礼？”◎遗，弃战反。 今司徒知命，遗言恤民，必欲崇约，可谓善始令终者也。其丧礼所设，皆如故事，勿有所阙。特赐温明秘器， ◎《汉书·霍光传》：赐东园温明。◎服虔曰：东园处此器，形如方漆桶，开一面，膝画之，以镜置其中，以悬尸上，大敛并盖之。◎师古曰：东园，署名也，属少府，其署主作此器也。 衣一称，五时朝服，玉具剑佩。” ◎赵一清曰：○《晋书·舆服志》：魏秘书监秦静曰：“汉氏承秦，改六冕之制，但玄冠绛衣而已。魏已来名为五时朝服，又有四时朝服，又有朝服。自皇太子以下，随官受给。百官虽服五时朝服，据令止给四时朝服，阙秋服，三年一易。” 子肇嗣。肇薨，子邦嗣。 ◎《楚国先贤传》曰：邦字长林。少有才学。晋武帝时为野王令，有称绩。为新城太守，坐举野王故吏为新城计吏，武帝大怒，遂杀邦。暨次子繇，高阳太守。繇子洪，侍御史。洪子寿，字德真。 冯本“真”坐“贞”。《晋书·贾充传》作“真”。 ◎《晋诸公赞》曰：自暨已下，世治素业，寿能敦尚家风，性尤忠厚。 越礼踰墙，忠厚何在？当时二十四友傅会，贾谧文章称美，廉耻道丧，于斯为极，吁可嘅也！ 早历清职，惠帝践阼，为散骑常侍，迁守河南尹。病卒， ◎丁绍基《求是斋金石跋》云：故散骑常侍骠骑将军南阳堵阳韩■■神道碑额，此碑为韩寿神道碑额。据《晋书·贾后传》，韩寿伏诛，寿果诛死，谁为立碑？今既有碑额，当以《晋诸公赞》病卒之说为有据。 赠骠骑将军。寿妻贾充女。充无后，以寿子谧为嗣， ◎《晋书·贾充传》：充子黎民死，遂无嗣，以外孙韩谧为黎民子，奉充后。谧字长深。母贾午，充少女也。父寿，字德真，美姿貌，善容止。充辟为司空掾。充每宴宾僚，其女辄于青缫中窥之，见寿而悦焉。问左右识此人不。有一婢说寿姓氏，云是故主人。女大感想，发于寤寐。婢后往寿家，具说女意，并言其女光丽艳逸，端美绝伦。寿闻而心动，便令为通殷勤。婢以白女，女遂潜修音好，厚相赠结，呼寿夕入。寿劲捷过人，踰垣而至，家中莫知，惟充觉其女悦畅异于常日。时西域有贡奇香，一著人则经月不歇，帝甚贵之，惟以赐充及大司马陈骞。其女密盗以遗寿。充寮属于寿燕处，闻其芬馥，称之于充。自是充意知女与寿通，而其门阁严峻，不知所由得入。乃夜中阳惊，托言有盗，因使循墙，以观其变。左右白曰： “无余异，惟东北角如狐狸行处。”充乃考问女之左右，具以状对。充秘之，遂以女妻寿。◎唐李义山诗“贾氏窥帘韩掾少”，即指此。 弱冠为秘书监侍中，性骄佚而才出众。 ◎冯本无“众”字，误。◎《晋书·贾充传》：谧好学，有才思，既为充嗣，继佐命之后，又贾后专恣，谧权过人主，至乃璅系黄门侍郎，其为威福如此。负其骄宠，奢侈踰度，室宇崇僭，器服珍丽，歌僮舞女，选极一时。开阁延宾，海内辐湊，贵游豪戚及浮竞之徒，莫不尽礼事之。或著文章称美谧以方贾谊。渤海石崇欧阳建、（荣）〈荥〉阳潘岳、吴国陆机、陆云、兰陵缪征、京兆杜斌、挚虞、琅邪诸葛诠、弘农王粹、襄城杜育、南阳邹捷、齐国左思、清河崔基、沛国刘瑰、汝南和郁、周恢、安平索秀、颍川陈眕、太原郭彰、高阳许猛、彭城刘讷、中山刘舆、刘琨，皆傅会于谧，号曰二十四友，其余不得预焉。历位散骑常侍、后军将军。 少子蔚，亦有器望，并为赵王伦所诛。韩氏遂灭。 ◎《晋书·宗室·谯刚王逊传》附《韩延之传》：延之字显宗，魏司徒暨之后。少以分义称。安帝时为建威将军、荆州治中，转平西府录事参军。以刘裕父名翘，字显宗，遂字显宗，名儿为翘，以示不臣刘氏。</description></item><item><title>卷二十五·魏书二十五·辛毗杨阜高堂隆传第二十五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-25/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-25/</guid><description>卷二十五·魏书二十五·辛毗杨阜高堂隆传第二十五 ¶ 魏书二十五辛毗杨阜高堂隆传第二十五 三国志二十五
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：le_minuit 复校：擎骥
辛毗 ¶ 辛毗字佐治，颍川阳翟人也。 阳翟，见《郭嘉传》。 其先建武中 光武时。 自陇西东迁。 《晋书·忠义传》辛勉、辛恭靖，《隐逸传》辛谧，世称冠族，俱陇西狄道人。《辛宪英传》亦云陇西人，魏侍中毗之女也。辛氏盖世居陇西。 毗随兄评从袁绍。 评字仲治。 太祖为司空，辟毗，毗不得应命。及袁尚攻兄谭于平原，谭使毗诣太祖求和。 ◎《英雄记》曰：谭、尚战于外门， ◎章怀注：郛郭之门。◎《通鉴》作“战于门外”。◎胡注：邺城门外也。 谭军败奔北。 ◎范《书·袁绍传》：谭败，引兵还南皮。 郭图说谭曰：“今将军国小兵少，粮匮势弱，显甫之来，久则不敌。愚以为可呼曹公来击显甫。曹公至，必先攻邺，显甫还救。将军引兵而西，自邺以北皆可虏得。若显甫军破，其兵奔亡，又可敛取以拒曹公。曹公远侨而来，粮饷不继，必自逃去。比此之际，赵国以北皆我之有，亦足与曹公为对矣。不然，不谐。”谭始不纳，后遂从之。问图：“谁可使？”图答：“辛佐治可。”谭遂遣毗诣太祖。 太祖将征荆州，次于西平。 ◎《郡国志》：豫州汝南郡西平。◎《一统志》：西平故城，今河南汝宁府西平县西四十五里。 毗见太祖致谭意，太祖大悦。后数日，更欲先平荆州，使谭、尚自相弊。他日置酒，毗望太祖色，知有变，以语郭嘉。嘉白太祖，太祖谓毗曰：“谭可信？尚必可克不？”毗对曰：“明公无问信与诈也，直当论其势耳。袁氏本兄弟相伐，非谓他人能间其间，乃谓天下可定于己也。 ◎胡三省曰：能间，工苋翻。言袁氏兄弟相攻，其初计不谓他人能乘其间，乃谓并青、冀为一，则可乘势以定天下矣。 今一旦求救于明公，此可知也。 ◎胡三省曰：言其势穷。 显甫见显思困而不能取， 谭字显思，尚字显甫。 此力竭也。兵革败于外，谋臣诛于内， 谓逢纪、田丰等死也。 兄弟谗阋， 阋，斗也，很也，戾也。 国分为二；连年征伐，而战士生虮虱， 宋本作“连年战伐，而介胄生虮虱”，《通鉴》同。 加以旱蝗，饥馑并臻，国无囷仓，行无裹粮，天灾应于上，人事困于下，民无愚智，皆知土崩瓦解，此乃天亡尚之时也。兵法称有石城汤池带甲百万而无粟者，不能守也。今往攻邺，尚不还救，即不能自守。还救，即谭踵其后。以明公之威，应困穷之敌，击疲弊之寇，无异迅风之振秋叶矣。 ◎胡三省曰：秋叶易陨，况遇迅风乎？ 天以袁尚与明公，明公不取而伐荆州。荆州丰乐，国未有衅。仲虺有言：‘取乱侮亡。’ ◎胡三省曰：○见《尚书》。○孔安国注曰：乱则取之，有亡形则侮之。 方今二袁不务远略而内相图，可谓乱矣；居者无食，行者无粮，可谓亡矣。朝不谋夕，民命靡继，而不绥之，欲待他年；他年或登， 岁熟曰登。 又自知亡而改修厥德，失所以用兵之要矣。今因其请救而抚之，利莫大焉。且四方之寇，莫大于河北；河北平，则六军盛而天下震。” ◎《通鉴》“震”下有“矣”字。◎胡三省曰：观毗之言，非为谭请救也，劝操以取河北也。◎或曰：毗为袁氏请救，所论皆向曹氏，其心已有所私邪？抑致师之词，不得不尔邪？迹毗生平，非卖主者，或当时舍此别无以措辞。况曹瞒老奸，岂能欺以非理哉？◎弼按：良禽择木，事理之常。操为司空，已有辟毗之命，郭奉孝又为毗之乡人，策谋定计，算略深通。南向荆州，本为兵家之权变，毗已心折矣，安得不尽情倾吐乎？ 太祖曰：“善。”乃许谭平，次于黎阳。明年攻邺，克之， ◎《郡国志》：冀州魏郡邺、黎阳。◎《一统志》：黎阳故城，今河南卫辉府濬县东北。邺县故城，今河南章德府临漳县西南。◎本志《荀攸传》注引《魏书》曰：攸姑子辛韬问攸取冀州事，攸曰：“佐治为袁谭乞降，王师自往平之，吾何知焉？” 表毗为议郎。 ◎《续百官志》：议郎，六百石，无员。 久之，太祖遣都护曹洪平下辩， 曹洪拜都护将军。下辩，见《夏侯渊传》。 使毗与曹休参之， ◎《曹休传》：休字文烈。太祖谓休：“汝虽参军，其实帅也。” 令曰：“昔高祖贪财好色，而良、平匡其过失。今佐治、文烈忧不轻矣。”军还，为丞相长史。
¶ 文帝践阼，迁侍中， ◎毗为侍中，列名劝进，见禅代众事。◎《御览·二百二十七》引《魏略》云：帝尝大会殿中，御史簪白笔侧陛而坐。上问左右：“此为何官？何主？”左右不对。辛毗曰：〖《御览·六百八十八》引此作“侍中辛毗对曰”。〗“此为御史，旧持簪笔以奏不法。今日直备官，但珥笔耳。”◎本志《鲍勋传》侍中辛毗表救鲍勋，亦毗官侍中时事。 赐爵关内侯。时议改正朔。毗以“魏氏遵舜、禹之统，应天顺民；至于汤、武，以战伐定天下，乃改正朔。孔子曰‘行夏之时’，《左氏传》曰‘夏数为得天正’，何必期于相反”。帝善而从之。</description></item><item><title>卷二十六·魏书二十六·满田牵郭传第二十六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-26/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-26/</guid><description>卷二十六·魏书二十六·满田牵郭传第二十六 ¶ 魏书二十六满田牵郭传第二十六 三国志二十六
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：eaglefly213 复校：擎骥
满宠 ¶ 满宠字伯宁，山阳昌邑人也。 ◎《郡国志》：兖州山阳郡邑。◎《一统志》：昌邑故城，今山东济宁州金乡县西北四十里。 年十八，为郡督邮。 ◎范《书·党锢传》：张俭为山阳郡督邮。 时郡内李朔等各拥部曲，害于平民，太守使宠纠焉。朔等请罪，不复钞略。守高平令。 ◎《郡国志》：山阳郡高平。◎《一统志》：高平故城，今山东兖州府邹县西南。 县人张苞为郡督邮，贪秽受取，干乱吏政。宠因其来在传舍，率吏卒出收之，诘责所犯，即日考竟，遂弃官归。
¶ 太祖临兖州，辟为从事。及为大将军，辟署西曹属，为许令。时曹洪宗室亲贵， 时为建安初元，魏武以司空行车骑将军事，不应有宗室之称。《通鉴》书“操从弟洪”。 有宾客在界， 在许县界。 数犯法，宠收治之。洪书报宠， ◎胡三省曰：○报，告也。○《前汉书》：霍显曰：“少夫幸报我以事。” 宠不听。洪白太祖，太祖召许主者。 ◎胡三省曰：主者，许县主吏也。 宠知将欲原，乃速杀之。太祖喜曰：“当事不当尔邪？” 宋本、元本“尔”作“耳”，误。 故太尉杨彪收付县狱， ◎范《书·杨彪传》：操托彪与袁术婚姻，诬以欲图废立，奏收下狱，劾以大逆。 尚书令荀彧、少府孔融等并属宠：“但当受辞，勿加考掠。”宠一无所报，考（訉）[讯]如法。数日，求见太祖，言之曰：“杨彪考（訉）[讯]无他辞语。当杀者宜先彰其罪；此人有名海内，若罪不明，必大失民望，窃为明公惜之。”太祖即日赦出彪。 ◎范《书·杨彪传》：将作大匠孔融闻之，不及朝服，往见操曰：“杨公四世清德，海内所瞻。《周书》：‘父子兄弟，罪不相及。’况以袁氏归罪杨公。今横杀无辜，海内观听，谁不解体！孔融鲁国男子，明日便当拂衣而去，不复朝矣。”操不得已，遂理出彪。 初，彧、融闻考掠彪，皆怒，及因此得了，更善宠。 ◎臣松之以为：杨公积德之门，身为名臣，纵有愆负，犹宜保祐，况淫刑所滥，而可加其楚掠乎？若理应考讯，荀、孔二贤岂其妄有相请属哉？宠以此为能，酷吏之用心耳。虽有后善，何解前虐？ ◎何焯曰：世期此论无异于孙氏之责高文惠也。◎李光地曰：此松之迂论也。以操之猜很，若闻宽讯，其死杨公必矣。
¶ 时袁绍盛于河朔，而汝南绍之本郡，门生宾客布在诸县，拥兵拒守。太祖忧之，以宠为汝南太守。宠募其服从者五百人，率攻下二十余壁，诱其未降渠帅，于坐上杀十余人，一时皆平。得户二万，兵二千人，令就田业。
¶ 建安十三年，从太祖征荆州。大军还，留宠行奋威将军， ◎《宋书·百官志》：奋威将军，前汉世任千秋为之。 屯当阳。 ◎《郡国志》：荆州南郡当阳。◎《一统志》：当阳故城，今湖北荆门州当阳县东一百四十里。 孙权数扰东陲，复召宠还为汝南太守，赐爵关内侯。关羽围襄阳，宠助征南将军曹仁屯樊城拒之，而左将军于禁等军以霖雨水长为羽所没。羽急攻樊城，樊城得水，往往崩坏，众皆失色。或谓仁曰：“今日之危，非力所支。可及羽围未合，乘轻船夜走，虽失城，尚可全身。”宠曰：“山水速疾，冀其不久。闻羽遣别将已在郏下， ◎胡三省曰：○郏县属颍川郡。○师古曰：郏，音夹。○《晋地理志》襄城郡复有郏县，盖东汉省而魏、晋复置县也。◎洪亮吉曰：郏，汉旧县，中兴后省，疑魏时复立。◎谢鍾英曰：王军摩陂，即御别将，时建安二十四年，是郏县为汉末所立，《晋志》改属襄城郡。◎《一统志》：郏县故城，今河南汝州郏县治。 自许以南，百姓扰扰， ◎《蜀志·关羽传》：梁、郏、陆浑群盗或遥受羽印号，为之支党。 羽所以不敢遂进者，恐吾军掎其后耳。今若遁去， 各本皆作“遁”，毛本作“遯”。 洪河以南，非复国家有也； ◎胡三省曰：洪河，大河也。 君宜待之。” 当日情势，许下已岌岌可危，宜魏武议徙许都以避其锐，非宠之镇定，殆矣。 仁曰：“善。”宠乃沈白马，与军人盟誓。会徐晃等救至，宠力战有功，羽遂退。进封安昌亭侯。文帝即王位，迁扬武将军。破吴于江陵有功，更拜伏波将军， ◎《宋书·百官志》：扬武将军，光武建武中以马成为之。伏波将军，汉武帝征南越始置此号，以路博德为之。◎赵一清曰：○《宋志》：荡寇将军，汉建安中满宠居之。○传盖失之。 屯新野。 ◎《郡国志》：荆州南阳郡新野。◎三国魏因，改属义阳郡。◎《一统志》：新野故城，今河南南阳府新野县治南。 大军南征，到精湖， 精湖，详见《蒋济传》，为黄初六年事，此传误书在黄初三年之前，已先后倒置，又承上文“文帝即王位”而言，益觉界限不明。盖黄初初元，吴方称藩于魏，无大军南征之事。 宠帅诸军在前，与贼隔水相对。宠敕诸将曰：“今夕风甚猛，贼必来烧军， 《御览》卷三百三十“军”作“营”。 宜为其备。”诸军皆警。夜半，贼果遣十部伏夜来烧，宠掩击破之，进封南乡侯。黄初三年，假宠节钺。五年，拜前将军。 魏有前、后、左、右将军，见《宋志》。 明帝即位，进封昌邑侯。 封本县侯。 太和二年，领豫州刺史。三年春，降人称吴大严，扬声欲诣江北猎，孙权欲自出。宠度其必袭西阳而为之备，权闻之，退还。 ◎此传满宠于太和二年领豫州刺史，与《贾逵传》不合。曹休进兵失利，宠上疏请备无彊口事，均在太和二年，此传云三年，亦误。今举证如下：按《贾逵传》 “太和二年，帝使逵督前将军满宠、东莞太守胡质等四军，从西阳直向东关”，是时逵为豫州刺史，以名刺史著称。《逵传》又明言“使逵督前将军满宠”，不言“豫州刺史满宠”也。《通鉴》“太和二年，前将军满宠上疏请备无疆口”，亦书“前将军”，不书“豫州刺史”，是宠领豫州刺史或在后也。又按《曹休传》、《贾逵传》均言休兵之败在太和二年，休死于是年九月，见《明帝纪》。休死宠代，亦当在是年，益证此传“三年”之误。◎赵一清曰：○《汉志》：江夏郡西阳。○《方舆纪要·七十六》：西阳城在黄州府东南百三十里，三国魏为重地。◎弼按：西阳戍在安庆府桐城县东北，见《方舆纪要》卷二十六，赵说非是。 秋，使曹休从庐江南入合肥，令宠向夏口。宠上疏曰：“曹休虽明果而希用兵，今所从道，背湖旁江，易进难退，此兵之洼地也。 ◎《通鉴》“洼”作“絓”。◎胡注：○絓，古卖翻，罥也。言其地险，师行由之，为所罥挂，进退不可也。○《孙子·地形篇》曰：地形有通者，有挂者。我可以往，彼可以来，曰通。可以往，难以返，曰挂。 若入无彊口， ◎胡注：无彊口在夹石东南。◎《方舆纪要·二十六》：无彊口在桐城县夹石东南。◎姚范曰：无彊口即桐城之崇山镇。◎谢鍾英曰：今北峡关司东南。 宜深为之备。”宠表未报，休遂深入。贼果从无强口断夹石，要休还路。 ◎沈钦韩曰：○《寰宇记》：南峡戍在舒州桐城县北四十七里。南峡山在庐州舒城县西南一百里，山有两峰夹道，故曰夹山。连峰夹嶂，绵亘甚远。○吴人断曹休归路，当在夹石戍西北也。满宠言“背湖傍江”，湖既是巢湖，在巢县西南十五里。盖无为镇本曰无彊，由濡须口以断夹石北也。◎谢鍾英曰：○《通释》：淮南有两峡石，在寿州淮水上者曰北峡石，在桐城者曰南峡石。南峡所以蔽皖也。○《方舆纪要》：桐城县北六十里。○《县志》：北峡关司两岩相夹如关，在桐城县北四十七里。○《一统志》：即古峡石。 休战不利，退走。会朱灵等从后来断道，与贼相遇。贼惊走，休军乃得还。是岁休薨，宠以前将军代都督扬州诸军事。汝南兵民恋慕，大小相率，奔随道路，不可禁止。护军表上，欲杀其为首者。诏使宠将亲兵千人自随，其余一无所问。四年，拜宠征东将军。 ◎《宋志》引鱼豢曰：四征，魏武置，秩二千石。黄初中位次三公。 其冬，孙权扬声欲至合肥，宠表召兖、豫诸军，皆集。贼寻退还，被诏罢兵。宠以为今贼大举而还，非本意也，此必欲伪退以罢吾兵，而倒还乘虚，掩不备也，表不罢兵。 ◎胡三省曰：上表言敌情，请不罢兵也。 后十余日，权果更来，到合肥城，不克而还。其明年，吴将孙布遣人诣扬州求降， ◎《通鉴》：太和五年冬十月，吴主使中郎将孙布诈降以诱扬州刺史王淩，吴主伏兵于阜陵以俟之。◎胡注：○阜陵县，汉属九江郡，魏改九江为淮南郡。○《晋志》曰：阜陵县，汉明帝时沦为麻湖。○麻湖，在今和州历阳县西三十里。 辞云：“道远不能自致，乞兵见迎。”刺史王淩腾布书， 腾，传也，上也。 请兵马迎之。宠以为必诈，不与兵，而为淩作报书曰：“知识邪正，欲避祸就顺，去暴归道，甚相嘉尚。今欲遣兵相迎，然计兵少则不足相卫，多则事必远闻。且先密计以成本志，临时节度其宜。”宠会被书当入朝，敕留府长史：“若淩欲往迎，勿与兵也。”淩于后索兵不得，乃单遣一督将步骑七百人往迎之。布夜掩击，督将迸走，死伤过半。 ◎胡三省曰：迸，北孟翻。孙权自量其国势之力不足以毙魏，不过时于疆场之间设诈用奇，以诱敌人之来而陷之耳，非如孔明真有用蜀以争天下之心也。 初，宠与淩共事不平，淩支党毁宠疲老悖谬，故明帝召之。既至，体气康强，见而遣还。 ◎《通鉴辑览》曰：王淩为布所愚，而满宠能察欺诈，才识相去奚啻倍蓰。幸因宠能预防，淩仅亡其一旅。魏明既遣宠还，而不能穷治淩之辜，何以警庸臣坏乃公事者！ ◎《世语》曰：王淩表宠年过耽酒，不可居方任。 方任，方面之任也。 帝将召宠，给事中郭谋曰：“宠为汝南太守、豫州刺史二十余年， 宠自建安初即为汝南太守，至太和五年移镇扬州，已三十余年矣。 有勋方岳。 ◎胡三省曰：自魏武以下以督州为方岳之任，谓其职犹古之方伯岳牧也。 及镇淮南，吴人惮之。若不如所表，将为所闚。可令还朝，问以方事以察之。” 《通鉴》作“问以东方事以察之”。 帝从之。宠既至，进见，饮酒至一石不乱。帝慰劳之，遣还。 宠屡表求留，诏报曰：“昔廉颇强食，马援据鞍，今君未老而自谓已老，何与廉、马之相背邪？其思安边境，惠此中国。”</description></item><item><title>卷二十七·魏书二十七·徐胡二王传第二十七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-27/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-27/</guid><description>卷二十七·魏书二十七·徐胡二王传第二十七 ¶ 魏书二十七徐胡二王传第二十七 三国志二十七
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 徐邈传、胡质传、王基传 校录：初晨一缕光 王昶传 校录：森林守望者 复校：擎骥
徐邈 ¶ 徐邈字景山，燕国蓟人也。 ◎《郡国志》：幽州广阳郡蓟，本燕国。刺史治。◎洪亮吉曰：燕国，汉置，后国除作广阳郡，至魏太和六年复作国。◎弼按：○《武文世王公传·赵王幹传》：黄初二年，进爵，封燕公。○是广阳郡作国在黄初二年也，洪说少误。◎《一统志》：蓟县故城，今顺天府大兴县西南。◎邈责李敏子娶妻，见《公孙度传》注引《晋阳秋》。 太祖平河朔，召为丞相军谋掾，试守奉高令， ◎《郡国志》：兖州泰山郡奉高。◎《一统志》：奉高故城，今山东泰安府泰安县东北十七里。 入为东曹议令史。魏国初建，为尚书郎。时科禁酒，而邈私饮至于沈醉。校事赵达问以曹事，邈曰：“中圣人。”达白之太祖，太祖甚怒。度辽将军鲜于辅进曰：“平日醉客谓酒清者为圣人，浊者为贤人，邈性修慎，偶醉言耳。” ◎赵一清曰：○《左传·襄公二十二年》：臧武仲如晋，雨，过御叔。御叔在其邑，将饮酒，曰：“焉用圣人！我将饮酒而己，雨行，何以圣为？”○此即景山之所谓中圣人也。鲜于辅武人，不得其说，更以清、浊分圣、贤耳。 竟坐得免刑。后领陇西太守，转为南安。 南安郡，汉末分汉阳郡置。 文帝践阼，历谯相，平阳、安平太守， ◎《沛穆王林传》：建安二十二年，徙封谯。◎谯国之称始此，亦当于是时置相也。◎钱大昕曰：○《晋志》：平阳郡，魏少帝置。○据此传，则文帝已有此郡矣。或云“平阳”当为“阳平”。◎弼按：○《齐王芳纪》：正始八年，分河东之汾北十县为平阳郡。○不应黄初时即有平阳太守。○《文纪》：黄初二年，以魏郡东部为阳平郡。○钱说或为“阳平”，近是。○《郡国志》：冀州安平国。○本志《武纪》：建安十八年，以安平等十郡为魏国。○是时已除国为郡矣。 颍川典农中郎将，所在著称， ◎《续汉志》刘昭注引《魏志》曰：曹公置典农中郎将，秩二千石。◎《御览·二百四十一》引《魏略》云：上以农殖大事将选典农，以徐邈为颍川典农中郎将，所在著称。 赐爵关内侯。车驾幸许昌，问邈曰：“颇复中圣人不？”邈对曰：“昔子反毙于谷阳， ◎《左传》：晋楚鄢陵之战，楚王召子反谋。谷阳竖献饮于子反，子反醉而不能见。王曰： “天败楚也夫！余不可以待。”乃宵遁。◎杜注：谷阳，子反内竖也。 御叔罚于饮酒， ◎御叔，见前。◎杜注：御叔，鲁御邑大夫。古者家有国邑，故以重赋为罚。 臣嗜同二子，不能自惩，时复中之。然宿瘤以丑见传，而臣以醉见识。”帝大笑，顾左右曰：“名不虚立。”迁抚军大将军军师。
¶ 明帝以凉州绝远，南接蜀寇，以邈为凉州刺史， ◎事在太和二年。◎胡三省曰：○《晋志》曰：凉州，盖以其地处西方，常寒凉也。地势西北邪出，在南山之间，南隔西羌，西通西域，统金城、西平、武威、张掖、西郡、酒泉、敦煌、西海等郡。◎洪亮吉误以为安定郡属凉州。谢鍾英以安定郡属雍州，是。 使持节领护羌校尉。 ◎《续百官志》：护羌校尉，一人，比二千石。◎《晋志》：魏凉州刺史领戊己校尉，护西域，如汉故事。 至，值诸葛亮出祁山，陇右三郡反，邈辄遣参军及金城太守等击南安贼，破之。河右少雨，常苦乏谷，邈上修武威、酒泉盐池以收虏谷， ◎赵一清曰：○《汉书·地理志》：金城郡临羌。○注云：西北至塞外，有西王母石室、僊海、盐池，莽曰盐羌。○盖地与武威、酒泉二郡相连也。 又广开水田，募贫民佃之，家家丰足，仓库盈溢。乃支度州界军用之余，以市金帛犬马， ◎赵一清曰：《晋书·食货志》作“及度支州界军用之余，以市金锦犬马。” 通供中国之费。以渐收敛民间私仗， 宋本、冯本“仗”作“杖”。 藏之府库。然后率以仁义，立学明训，禁厚葬，断淫祀，进善黜恶，风化大行，百姓归心焉。西域流通， ◎官本《考证》云：《御览》“流通”作“通流”。 荒戎入贡，皆邈勋也。讨叛羌柯吾有功， ◎《明纪》：景初二年，凉州刺史率诸郡攻讨，斩注诣首。◎当为邈事。 封都亭侯，邑三百户，加建威将军。 ◎洪饴孙曰：建威将军，一人，第四品。 邈与羌、胡从事，不问小过；若犯大罪，先告部帅，使知，应死者乃斩以徇，是以信服畏威。赏赐皆散与将士，无入家者，妻子衣食不充；天子闻而嘉之，随时供给其家。弹邪绳枉，州界肃清。
¶ 正始元年，还为大司农。迁为司隶校尉，百寮敬惮之。公事去官。后为光禄大夫，数岁即拜司空，邈叹曰：“三公论道之官，无其人则缺， ◎《书》云：三公论道经邦，燮理阴阳，官不必备，惟其人。 岂可以老病忝之哉？”遂固辞不受。 ◎《晋书·郑袤传》：袤曰：“魏以徐景山为司空，吾时为侍中，受诏譬旨。徐公语吾曰：‘三公当上应天心，苟非其人，实伤和气，不敢以垂死之年，累辱朝廷也。’终不就。” 嘉平元年，年七十八，以大夫薨于家，用公礼葬，谥曰穆侯。子武嗣。六年，朝廷追思清节之士，诏曰：“夫显贤表德，圣王所重；举善而教，仲尼所美。 ◎钱大昕曰：魏晋人引《论语》，多于“教”字断句。如《仓慈传》注“举善而教，恕以待人”，《顾邵传》“举善以教，风化大行”，《陆绩传》注“臣闻唐虞之政，举善而教”，《晋书·卫瓘传》“圣王崇贤，举善而教”，皆是也。《刘馥传》“举善而教，不能则劝”，虽引成文，亦似以四字为句。考应劭《风俗通》载汝南太守欧阳歙下教云“盖举善以教，则不能者劝”，则汉时经师句读已然矣。 故司空徐邈、征东将军胡质、卫尉田豫皆服职前朝， ◎官本《考证》云：职，宋本作“质”。 历事四世， 武、文、明、齐王。 出统戎马，入赞庶政，忠清在公，忧国忘私，不营产业，身没之后，家无余财，朕甚嘉之。其赐邈等家谷二千斛，钱三十万，布告天下。”邈同郡韩观曼游，有鉴识器幹，与邈齐名，而在孙礼、卢毓先，为豫州刺史，甚有治功，卒官。 ◎《魏名臣奏》载黄门侍郎杜恕表，称：“韩观、王昶，信有兼才，高官重任，不但三州。” 卢钦著书，称邈曰：“徐公志高行洁，才博气猛。其施之也，高而不狷，洁而不介，博而守约，猛而能宽。圣人以清为难，而徐公之所易也。”或问钦：“徐公当武帝之时，人以为通，自在凉州及还京师，人以为介，何也？”钦答曰；“往者毛孝先、崔季珪等用事，贵清素之士，于时皆变易车服以求名高，而徐公不改其常，故人以为通。比来天下奢靡， ◎胡三省曰：比来，犹言近来也。 转相仿效，而徐公雅尚自若，不与俗同，故前日之通，乃今日之介也。是世人之无常，而徐公之有常也。” ◎袁宏《三国名臣序赞》曰：景山恢诞，韵与道合，形器不存，方寸海纳，和而不同，通而不杂，遇醉忘辞，在醒贻答。◎或曰：安得有常之人，而与共阅世人之无常也哉！◎赵一清曰：○《御览》卷七百五十引《魏氏春秋》曰：徐邈善画，作走水獭，标于水滨，群獭集焉。○又引《续齐谐记》曰：魏明帝游洛水，水中有白獭数头，靡净可怜，见人辄去。帝顾玩，终不可得。侍中徐景山曰：“臣闻獭嗜鲻鱼，乃不避死，可以此候之。”乃画板作两生鲻鱼悬岸，于是群獭竞赴，一时执得。帝嘉之，谓曰：“不闻卿知画，何其妙也？”答曰：“臣亦未尝执笔，然人之所作者，自可庶几耳。”帝曰：“是善用所长也。”◎弼按：《邈传》邈于明帝时未为侍臣，又邈在位，百寮敬惮，水滨画板，似不相类。《说部》所载，或不足据也。◎又按《晋书·王濬传》：刺史燕国徐邈有女才淑，择夫未嫁。邈乃大会佐吏，令女于内观之。女指濬告母，邈遂妻之。</description></item><item><title>卷二十八·魏书二十八·王毌丘诸葛邓钟传第二十八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-28/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-28/</guid><description>卷二十八·魏书二十八·王毌丘诸葛邓钟传第二十八 ¶ 魏书二十八
¶ 三国志二十八王毌丘诸葛邓钟传第二十八 ◎何焯曰：诸人惟钟会可加以逆名，邓艾有功无罪；至于三贤，乃心王室，事连不就，而典午之势益重，诸人之终即国之终也，故次于此焉。◎弼按：承祚此卷诸传皆极精意之作，盖深惜诸人之才不得其死，有余慨焉。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 《王淩传、毌丘俭传、钟会传·B、C 部分 校录：le_minuit 邓艾传、钟会传·A 部分 校录：long123x 钟会传·D 部分 校录：壮壮的越兮 复校：擎骥
王淩 ¶ 王淩 监本、吴本、毛本、官本“淩”作“凌”，误。 字彦云，太原祁人也。 ◎《郡国志》：并州太原郡祁。◎《一统志》：祁县故城，今山西太原府祁县东南五里。 叔父允，为汉司徒，诛董卓。卓将李傕、郭汜等为卓报仇，入长安，杀允，尽害其家。淩及兄晨，时年皆少，踰城得脱，亡命归乡里。 ◎范《书·王允传》：允字子师，允以同郡宋翼为左冯翊，王宏为右扶风。李（催）〈傕〉等欲杀允，惧二郡为患，先征翼、宏，遂收允及翼、宏，并杀之。允时年五十六。长子侍中盖、次子景、定及宗族十余人皆见诛害，唯兄子晨、陵得脱归乡里。王弘字长文，初为弘农太守。◎汪文台曰：○《郭泰传》注引谢承《书》云：太原王长文弟子师位至司徒。○则弘乃允之兄也。◎弼按：○《宋书》卷七十六《王玄谟传》云：六世祖宏，河东太守，绵竹侯，以从叔司徒允之难，弃官北居新兴，仍为新兴、雁门太守。玄谟幼而不群，其世父蕤谓有太尉彦云之风。○据《郭泰传》注，则弘为允兄，已同被难，是否淩父无可考据。《王玄谟传》则弘为允侄，弃官北居。二者未知孰是。○又《宋书》卷四十六《王懿传》：自言汉司徒允弟幽州刺史懋七世孙。◎梁章钜曰：王允全家被难而晨、淩得脱，亦善人有后之报。 淩举孝廉，为发干长， ◎《郡国志》：兖州东郡发干。◎《一统志》：发干故城，今山东东昌府堂邑县西南。 ◎《魏略》曰：淩为长，遇事，髡刑五岁，当道扫除。时太祖车过，问：“此何徒？”左右以状对。太祖曰；“此子师兄子也，所坐亦公耳。”于是主者选为骁骑主簿。 盖骁骑校尉之主簿也。董卓表曹操为骁骑校尉，不就拜，见《武纪》卷首。 稍迁至中山太守， ◎《郡国志》：冀州中山国治卢奴。◎汉末除国为郡。◎《一统志》：卢奴故城，今直隶定州治。 所在有治， ◎或曰：“治”下疑脱字。 太祖辟为丞相掾属。 ◎《陈思王植传》注云：杨修、贾逵、王淩并为主簿。◎《隋书·经籍志》：《孙子兵法》一卷，魏武、王淩集解。
¶ 文帝践阼，拜散骑常侍，出为兖州刺史，与张辽等至广陵 ◎《郡国志》：徐州广陵郡治广陵。◎汉末徙治射阳，寻还治广陵。黄初中徙治淮阴。◎《一统志》：广陵故城，今扬州府东北。 讨孙权。临江，夜大风，吴将吕范等船漂至北岸。 事在黄初三年。 淩与诸将逆击，捕斩首虏，获舟船，有功，封宜城亭侯，加建武将军， ◎洪饴孙曰：建武将军，一人，第四品，魏置。 转在青州。 ◎赵一清曰：在，当作“任”。◎马倩云说同。◎弼按：当作“在”。《王昶传》“转在徐州”，与此同例。 是时海滨乘丧乱之后，法度未整。淩布政施教，赏善罚恶，甚有纲纪，百姓称之，不容于口。后从曹休征吴，与贼遇于夹石， 夹石，见《臧霸传》，在今安徽安庆府桐城县北四十七里北峡关。 休军失利，淩力战决围，休得免难。 事在太和二年。 仍徙为扬、豫州刺史，咸得军民之欢心。 ◎“仍”字或为“乃”字之误。◎赵一清曰：按文多“扬”字。是时诸葛诞为扬州刺史，《诞传》曰“出为扬州刺史”，王淩之阴谋也。司马宣王东伐，以诞为镇东将军，都督扬州诸军事。以是知淩不兼领二州也。盖都督或兼二州，如王昶都督荆、豫诸军事，王基都督扬、豫诸军事也。若刺史则无兼领二州之例。◎弼按：诸葛诞为扬州刺史在正始中，淩为扬、豫州刺史在太和时，与诸葛诞为扬州刺史前后相距十余年，毫不相涉。赵氏疑传文衍“扬”字，或不为无见，若以诸葛诞为扬州刺史，证“扬”字之误，殊为牵强，且下文有“咸得军民欢心”一语，其为兼领二州可知，否则“咸”字为赘辞矣。《吴志·诸葛恪传》“加恪荆、扬牧”，亦兼领二州也。又按本传，正始初，淩为征东将军，都督扬州。是时孙礼为扬州刺史，与王淩同与芍陂之战，见《孙礼传》及《通鉴》。是时淩乃不兼领扬州矣。◎沈家本曰：传云“仍徙”，是既徙扬州，又徙豫州，非谓兼二州也。下句云“咸得军民之欢心”，曰“咸得”，正与“仍徙”相应，非指一州也。“扬”字似非衍。至诸葛诞之为扬州刺史在正始初，时淩已为征东将军，假节，都督扬州诸军事，乃赵云“是岁诸葛诞为扬州刺史”，误矣。 始至豫州，旌先贤之后，求未显之士，各有条教，意义甚美。初，淩与司马朗、贾逵友善，及临兖、豫，继其名迹。 司马朗为兖州刺史，政化大行，百姓称之，见《朗传》。贾逵为豫州刺史，文帝布告天下，当以豫州为法，见《逵传》。逵屯兵夹石，救曹休之败。会逵病死，以淩继任。 正始初，为征东将军，假节都督扬州诸军事。二年，吴大将全琮数万众寇芍陂， ◎芍陂，见《武纪》建安十四年。◎《水经·肥水注》：东北迳白芍亭东，积而为湖，谓之芍陂，陂周百二十许里，在寿春县南八十里，言楚相孙叔敖所造。魏太尉王淩与吴将张休战于芍陂，即此处也。◎《一统志》：今寿州南，一名期思陂。 淩率诸军逆讨，与贼争塘，力战连日，贼退走。进封南乡侯，邑千三百五十户，迁车骑将军、仪同三司。</description></item><item><title>卷二十九·魏书二十九·方伎传第二十九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-29/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-29/</guid><description>卷二十九·魏书二十九·方伎传第二十九 ¶ 魏书二十九方伎传第二十九 冯本“伎”作“技”。
¶ 三国志二十九
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：森林守望者 复校：擎骥
华佗 ¶ 华佗 ◎李贤曰：佗，音徒何反。 字元化，沛国谯人也， 沛国谯，见《武纪》卷首，张华《博物志》称“谯郡华佗”，见《武纪》建安二十五年注。 一名旉。 ◎李贤曰：旉，音孚。 ◎臣松之案：古“敷”字与“旉”相似，写书者多不能别。寻佗字元化，其名宜为 “旉”也。 毛本“旉”作“孚”。 游学徐土，兼通数经。沛相陈珪举孝廉，太尉黄琬辟，皆不就。晓养性之术，时人以为年且百岁而貌有壮容。 ◎《册府》“以为”下有“仙”字。范《书·华佗传》亦作“时人以为仙”。◎周寿昌曰：无“仙”字是。盖时人不知其确岁，约略计之当有百岁，而以有壮容为异也。 又精方药，其疗疾，合汤不过数种， ◎惠栋曰：王勃《八十一难经序》云：岐伯以授黄帝，黄帝历九师以授伊尹，伊尹以授汤，汤历九师以授太公，太公授文王，文王历九师以授医和，医和历六师以授秦越人，秦越人定立章句，历九师以授华佗。 心解分剂， ◎范《书·佗传》作“心识分铢”。◎沈钦韩曰：○陶隐居《名医别录》云：古秤惟有铢两，而无分名。今则以十黍为一铢，六铢为一分，四分成一两。 不复称量， 范《书·佗传》“复”作“假”。 煮熟便饮，语其节度，舍去辄愈。若当灸，不过一两处，每处 宋本“每处”下有“不过”二字。 七八壮， ◎《内经·素问》卷十四《针解篇》：手如握虎者，欲其壮也。◎注云：壮为持针坚定也。◎《广雅·释诂二》：壮，箴也。◎又《释诂四》：壮，伤也。◎《方言》：凡草木刺人者，北燕、朝鲜之间谓之壮。◎马融、虞翻注《易·大壮》并云：壮，伤也。◎郭璞曰：淮南呼壮为伤。又医用艾灸，一灼谓之壮。◎弼按：壮专就灸言，见下引王氏说。 病亦应除。若当针，亦不过一两处， ◎范《书·佗传》作“针灸不过数处”。◎王先谦曰：○《魏志·佗传》：每处七八壮，壮乃专就灸言。范史针灸合言，止言其处，略去灸数针候。 下针言“当引某许， ◎沈钦韩曰：某许，犹言某处。《世说·文学篇》云“孙安国往殷中军许”，又“康僧渊忽往殷渊源许”，又“支道林、殷渊源俱在相王许”。 若至，语人”。病者言“已到”，应便拔针，病亦行差。若病结积在内，针药所不能及，当须刳割者，便饮其麻沸散， ◎即今之麻醉药。其，疑当作“以”。◎或曰：当是押不芦草，草出回回国。 须臾便如醉死无所知，因破取。病若在肠中，便断肠湔洗，缝腹膏摩，四五日差，不痛，人亦不自寤，一月之间，即平复矣。 ◎此即今之解剖术也。◎范《书·佗传》：若疾发结于内，针药所不能及者，乃令先以酒服麻沸散，既醉无所觉，因刳破腹背，抽割积聚。若在肠胃，则断截湔洗，除去疾秽。既而缝合，傅以神膏，四五日创愈，一月之间皆平复。◎杭世骏曰：○《玉涧杂书》云：华佗固神医，然范晔、陈寿记其治疾之法，此决无之理。人之所以为人以形，而形之所以生者以气也。佗之药能使人醉无所觉，可以受其刳割，与能完养使毁者复合，则吾所不能知。然腹背肠胃，既以破裂断坏，则气何由含，安有如是而复生者乎？审佗能此，则凡受支解之刑者，皆可使生，王者亦无所复施矣。◎弼按：此说误。由于不知人体生理状态，故有此疑。解剖治疗与受刑者之支解绝然两事。一为断其生命，一为延其生命，二者不能相提并论。今日医学昌明，已视为平平无奇矣。◎胡玉缙曰：○《汉书·王莽传》：翟义党王孙庆捕得，莽使太医、尚方与巧屠共刳剥之，量度五藏，以竹筵导其脉，知所终始，云可以治病。○据此，则解剖之术其来已久。近世有解剖死尸以求医理者，人死则血脉停滞，颜色变异，恐所得只在影响间。医学之进步，其惟爱克斯光镜乎！◎弼按：此为专家之学，一日千里，有非古人所能梦见者，虽起华佗于今日，亦当望而却步也。
¶ 故甘陵相夫人有娠六月， 各本皆每事空格，冯本不空格。 腹痛不安，佗视脉，曰：“胎已死矣。”使人手摸知所在，在左则男，在右则女。人云“在左”， 吴本、毛本“云”作“为”，误。 于是为汤下之，果下男形，即愈。
¶ 县吏尹世苦四支烦，口中乾，不欲闻人声，小便不利。佗曰：“试作热食，得汗则愈；不汗，后三日死。”即作热食而不汗出。佗曰：“藏气已绝于内，当啼泣而绝。”果如佗言。
¶ 府吏兒寻、李延共止， “兒”同“倪”，李贤注作“倪”。 俱头痛身热，所苦正同。佗曰：“寻当下之，延当发汗。”或难其异，佗曰：“寻外实，延内实，故治之宜殊。”即各与药，明旦并起。</description></item><item><title>卷三十·魏书三十·乌丸鲜卑东夷传第三十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-30/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-30/</guid><description>卷三十·魏书三十·乌丸鲜卑东夷传第三十 ¶ 魏书三十乌丸鲜卑东夷传第三十 三国志三十
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 乌丸鲜卑传、东夷传 校录：魔纱兔 裴注引《魏略·西戎传》 校录：eaglefly213 复校：擎骥
乌丸鲜卑 ¶ 《书》载“蛮夷猾夏”， ◎《尚书·舜典》：蛮夷猾夏。◎《孔传》云：猾，乱也。 《诗》称“玁狁孔炽”， ◎《诗·小雅》：玁狁孔炽。◎《毛传》云：玁狁，北狄也。炽，盛也。◎郑《笺》云：北狄，今匈奴也。言北狄来侵甚炽也。 久矣其为中国患也。秦、汉以来，匈奴久为边害。孝武虽外事四夷，东平两越、朝鲜， ◎《史记·南越传》：汉高帝十一年，立尉佗南越王。武帝元鼎六年，平之。自尉佗初王后五世，九十三岁而国亡。◎《东越传》：汉高帝五年，立无诸为闽越王。武帝建元六年，闽越王郢击南越，其弟余善杀郢，汉因立余善为东越王。元封元年，越衍侯吴阳杀余善降汉，于是天子曰：“东越狭多阻，闽越悍，素反复。”诏军吏皆将其民徙处江、淮间，东越地遂虚。◎《朝鲜传》：武帝元封三年，定朝鲜为真番、临屯、乐浪、玄菟四郡。 西讨贰师、大宛， ◎《史记·大宛传》：武帝太初元年，拜李广利为贰师将军，往伐宛，期至贰师城取善马，故号贰师将军。 开邛苲、夜郎之道， ◎《史记·西南夷列传》：西南夷君长以什数，夜郎最大，其西靡莫之属以什数，滇最大；自滇以北，君长以什数，邛都最大；自嶲以东北，君长以什数，徙、筰都最大。◎吴熙载曰：邛，四川邛州。筰，四川宁远府盐源县。夜郎，四川叙州府庆符县及泸州界。◎王先谦曰：邛，邛州治。筰都，后为沈黎郡，沈黎，今雅州府清溪县东南。夜郎，今遵义府桐梓县东二十里。◎丁谦曰：○汉西南夷为今四川南、贵州西南及云南全省地。夜郎国在今曲靖府境。《水经注》：温水出牂柯夜郎县。○温水即今八达江，乃南盘江之上游，源出曲靖西北，知曲靖为故夜郎国。 然皆在荒服之外， ◎《尚书·禹贡》：五百里荒服。◎《孔传》云：要服外之五百里言荒，又简略。◎《蔡传》云：以其荒野，故谓之荒服。 不能为中国轻重。而匈奴最逼于诸夏， ◎《史记·匈奴列传》：匈奴其先祖，夏后氏之苗裔也，曰淳维。◎《汉书音义》曰：匈奴始祖名。◎晋灼云：尧时曰荤粥，周曰猃狁，秦曰匈奴。 胡骑南侵则三边受敌，是以屡遣卫、霍之将， 卫青、霍去病也。 深入北伐，穷追单于，夺其饶衍之地。后遂保塞称藩，世以衰弱。建安中，呼厨泉南单于入朝，遂留内侍，使右贤王抚其国， ◎《史记·匈奴传》：置左、右贤王。 而匈奴折节，过于汉旧。然乌丸、鲜卑稍更强盛，亦因汉末之乱，中国多事，不遑外讨，故得擅汉南之地， ◎陈浩曰：汉南，疑当作“漠南”，盖就彼言之，漠以南也。下文“汉南少事”，误同。 寇暴城邑，杀略人民，北边仍受其困。会袁绍兼河北，乃抚有三郡乌丸， ◎姚范曰：三郡，疑“三部”之讹。余疑三郡《魏书》所云渔阳、右北平、雁门三郡也。◎朱邦衡曰：鲜卑有东、西、中三部之称，此三郡乌丸指下文辽西、上谷、右北平三部言。◎王■■云：按下《乌丸传》内皆以郡名分别种类，仍当以 “郡”为是。◎弼按：《武纪》“建安十一年，三郡乌丸承天下乱”云云，亦作“三郡”。代郡乌丸不在三郡之内。 宠其名王而收其精骑。其后尚、熙又逃于蹋顿。蹋顿又骁武，边长老皆比之冒顿， ◎《史记·匈奴传》：匈奴单于曰头曼，有太子名冒顿。后有所爱阙氏生少子，欲废冒顿而立少子。冒顿射杀单于头曼，自立为单于。然至冒顿而匈奴最强大，尽服从北夷，而南与中国为敌国。◎《索隐》云：冒，音墨，又如字。◎宋祁曰：冒，音墨。顿，音毒。 恃其阻远，敢受亡命，以控百蛮。 宋本、冯本“控”作“雄”。 太祖潜师北伐，出其不意，一战而定之，夷狄慑服，威振朔土。遂引乌丸之众 冯本“乌”作“鸟”，误。 服从征讨，而边民得用安息。后鲜卑大人轲比能复制御群狄，尽收匈奴故地，自云中、五原以东抵辽水，皆为鲜卑庭。数犯塞寇边，幽、并苦之。田豫有马城之围，毕轨有陉北之败。青龙中，帝乃听王雄，遣剑客刺之。然后种落离散，互相侵伐，强者远遁，弱者请服。由是边陲差安，汉南少事， 汉，当作“漠”，说见前。 虽时颇钞盗，不能复相扇动矣。 ◎何焯曰：自冒顿倔强一时，其后如檀石槐、蹋顿、轲比能之兴，皆仅雄长北边，中国无衅，人才向用，彼固不能有加也。刘渊以还，皆中国先自败而后乘之耳。谋国之士，闻一部新盛，即智勇豫怯，是又与儿童之见无异。 乌丸、鲜卑即古所谓东胡也。其习俗、前事，撰汉记者已录而载之矣。故但举汉末魏初以来，以备四夷之变云。 ◎《魏书》曰： 各本裴注多连接正文，吴本、毛本忽于此处裴注提行，自乱其例。吴本于裴注前一行加“乌丸”二字，竟似以注语为传文矣。 乌丸者，东胡也。 ◎元本、吴本“胡”下有“人”字。◎《史记·匈奴传》：燕北有东胡山戎。◎服虔曰：东胡，乌丸之先，后为鲜卑。在匈奴之东，故曰东胡。 汉初，匈奴冒顿灭其国， ◎《史记·匈奴传》冒顿东袭，击东胡。东胡初轻冒顿，不为备。及冒顿以兵至，击，大破之，灭东胡王。 余类保乌丸山，因以为号焉。 ◎《索隐》云：○案《续汉书》曰：汉初匈奴冒顿灭其国，余类保乌桓山，以为号。俗随水草居无常处，桓以之名，乌号为姓，父子男女悉髡头为轻便也。◎丁谦曰：乌桓因山得名。乌桓者，乌兰之转音也。蒙古语红曰乌兰，故传中又称为赤山。考《游牧记》，阿鲁科尔沁旗北至乌兰峰，与乌珠穆秦旗接界。又云西北有乌辽山，即乌丸山，知乌桓、乌兰、乌辽、乌丸名虽小异，实即一山。此山高大，为内兴安岭南行正幹，所以部人东走时得据山以自保用。是尊之为神，故有人死灵归是山之语。又《辽史·地理志》“乌州本乌丸地，有辽河、夜河、乌丸川、乌丸山”。辽河，即锡喇木伦河。夜河，即哈喜尔河。乌丸川，即乌尔浑河。〖乌尔浑亦乌丸转音。〗而乌丸山居于三水之间。凡此皆乌桓部地，在今阿噜科尔沁之明证。◎弼按：○《一统志》云：阿禄科尔沁西北有乌聊山，或曰即乌桓山。 俗善骑射，随水草放牧，居无常处，以穹庐为宅， ◎《汉书·匈奴传》云：匈奴父子同穹庐卧。◎师古曰：穹庐，旃帐也，其形穹隆，故曰穹庐。 皆东向。日弋猎禽兽，食肉饮酪， ◎《史记·匈奴传》：得汉食物，皆去之，以示不如湩酪之便也。◎《集解》云：湩，乳汁也。 以毛毳为衣。 ◎郑玄注《周礼》曰：毛之缛细者为毳。 贵少贱老，其性悍骜， ◎范《书·乌桓传》作“悍塞”。◎《说文》云：悍，勇也。 怒则杀父兄， 冒顿弑父，习俗成风，东胡、北狄大致相同。 而终不害其母，以母有族类，父兄以己为种，无复报者故也。常推募勇健能理决斗讼相侵犯者为大人，邑落各有小帅，不世继也。数百千落自为一部，大人有所召呼，刻木为信，邑落传行，无文字，而部众莫敢违犯。氏姓无常，以大人健者名字为姓。 ◎惠栋曰：○《续汉书》：以父名字为姓。◎弼按：《史记·匈奴传》云“其俗有名不讳，而无姓字”，《汉书·匈奴传》云“其俗有名不讳而无字”，又云“单于姓挛鞮氏”，是匈奴有姓，班详于马也。 大人已下，各自畜牧治产，不相徭役。其嫁娶皆先私通，略将女去， ◎范《书·乌桓传》作“其嫁娶则先略女通情”。◎杜预注《左传》曰：不以道取为略。 或半岁百日，然后遣媒人送马牛羊以为聘娶之礼。婿随妻归，见妻家无尊卑，旦起皆拜，而不自拜其父母。 范《书》作“旦旦拜之，而不拜其父母”。 为妻家仆役二年， 范《书》作“一二年间”。 妻家乃厚遣送女，居处财物，一出妻家。 范《书》作“一皆为办”。 故其俗从妇人计，至战斗时， 范《书》作“唯战斗之事”。 乃自决之。父子男女，相对蹲踞， 范《书》作“踞蹲”。 悉秃头以为轻便。 ◎宋本、冯本“秃”作“髡”，范《书》同。◎《说文》云：大人曰髡，小人曰鬀。 妇人至嫁时乃养发，分为髻，著句决，饰以金碧，犹中国有冠步摇也。 ◎范《书》作“簂步摇”。◎章怀注云：○簂，音吉悔反，字或为“帼”，妇人首饰也。○《续汉舆服志》曰：公卿列侯夫人绀缯帼。○《释名》云：皇后首饰上有垂珠，步则摇之也。 父兄死，妻后母执嫂； ◎范《书》作“其俗妻后母，报寡嫂”。◎弼按：○《史记·匈奴传》云：贵壮健，贱老弱。父死，妻其后母；兄弟死，皆娶其妻妻之。○其风俗亦相同也。 若无执嫂者，则己子以亲之次妻伯叔焉，死则归其故夫。俗识鸟兽孕乳，时以四节，耕种常用布谷鸣为候。 ◎毛本“候”作“侯”，误。范《书》作“见鸟兽孕乳，以别四节”。◎《尔雅·释鸟》：鸤鸠，鴶鵴。◎郭璞注：今之布谷也，江东呼为获谷。◎《广雅·释鸟》：鴶鵴，布谷也。尸鸠，戴胜也。◎《埤雅·释鸟》云：○戴胜头上有毛花成胜，故曰戴胜也。三月飞在桑间，《月令》所谓“戴胜降于桑”是也。《方言》曰“鸤鸠自关而东谓之戴鵀”，似误，盖鸤鸠，布谷也，按今男事兴而布谷鸣，女功兴而戴鵀鸣，则鸤鸠与戴胜异，雄之言非。○唐王建《戴胜词》：声声催我急种谷，人家向田不归宿。可怜白鹭满绿池，不如戴胜知天时。◎弼按：以戴胜为趣织之鸟，〖从郑玄说。〗以布谷为催耕之鸟，说较近是。戴鵀、戴絍、戴胜、戴南，四名皆一鸟也。 地宜青穄、东牆，东牆似蓬草， 元本、吴本无下“东牆”二字，毛本无下 “东”字，范《书》作“其土地宜穄及东牆”。 实如葵子， ◎范《书》作“实如穄子”。◎惠栋曰：○郭义恭《广志》云：东牆子色黑，似蓬草，粒如葵子，十一月熟，出凉并乌丸地，河西语曰“贷我东牆，偿我白梁”也。○《说文》：穄，也，从禾，祭声。○又云：，穄也。○是一物。◎赵一清曰：牆，一作“蘠”。 至十月熟。能作白酒，而不知作麹蘖。米常仰中国。大人能作弓矢鞍勒， ◎范《书》作“男子能作弓矢鞍勒”。◎李贤曰：勒，马衔也。 锻金铁为兵器，能刺韦作文绣，织缕毡毼。 ◎范《书》作“妇人能刺韦作文绣，织氀毼”。◎《广雅》曰：氀毼，罽也。氀，音立于反。毼，音胡达反。 有病，知以艾灸，或烧石自熨，烧地卧上，或随痛病处，以刀决脉出血，及祝天地山川之神，无针药。贵兵死，敛尸有棺，始死则哭，葬则歌舞相送。肥养犬，以采绳婴牵， 范《书》“婴”作“缨”。 并取亡者所乘马、衣物、生时服饰，皆烧以送之。特属累犬， ◎范《书》作“言以属累犬”。◎李贤曰：属累，乃付托也。属，音之欲反。累，音力瑞反。◎惠栋曰：○《尔雅·释言》：諈诿，累也。○郭璞云：以事相属累为諈诿。 使护死者神灵归乎赤山。赤山在辽东西北数千里， ◎范《书·祭彤传》：匈奴、鲜卑及赤山乌桓连和强盛，数入塞杀略吏人。建武十七年，拜彤辽东太守。数破走之。◎又云：赤山乌桓数犯上谷，为边害。永平元年，彤使偏何击破赤山，斩其魁帅，彤之威声，畅于北方，西自武威，东尽玄菟及乐浪，胡夷皆来内附。◎《方舆纪要》卷十八：赤山在泰宁卫境。◎弼按：王沈《魏书》、范蔚宗《后汉书》皆言赤山在辽东西北数千里，《方舆纪要》言在泰宁卫境，似误，当以丁谦所引《游牧记》及《辽史·地理志》为可据。丁说见前。 如中国人以死之魂神归泰山也。 ◎范《书》作“如中国人死者魂神归岱山也”。◎章怀注引《博物志》云：泰山，天带孙也，主召人魂。东方万物始，故知人生命。 至葬日，夜聚亲旧员坐，牵犬马历位，或歌哭者，掷肉与之。使二人口颂呪文， 冯本“诵”作“颂”。 使死者魂神径至，历险阻，勿令横鬼遮护，达其赤山，然后杀犬马、衣物烧之。敬鬼神，祠天地日月星辰山川，及先大人有健名者，亦同祠以牛羊，祠毕皆烧之。饮食必先祭。其约法，违大人言死，盗不止死。其相残杀，令部落自相报，相报不止，诣大人平之，有罪者出其牛羊以赎死命，乃止。自杀其父兄无罪。其亡叛为大人所捕者，诸邑落不肯受，皆逐使至雍狂地。地无山， 元本、吴本无下“地”字。 有沙漠、流水、草木，多蝮蛇，在丁令之西南，乌孙之东北，以穷困之。 ◎章怀注：○《前书音义》曰：丁令，匈奴别种也。令，音零。◎丁谦曰：丁零，一作丁令，部地在今贝加尔湖〖古称北海。〗东南，《苏武传》“武居北海，丁零盗其牛羊”，以地相邻接故，乌孙地在今伊犁河南特克斯河滨，前人谓即伊犁，未确也。 自其先为匈奴所破之后，人众孤弱，为匈奴臣服，常岁输牛马羊，过时不具，辄虏其妻子。至匈奴壹衍鞮单于时， 《汉书·匈奴传》“壹”作 “壶”。壶衍鞮单于之立在汉昭帝始元二年。 乌丸转强，发掘匈奴单于冢，将以报冒顿所破之耻。 ◎范《书·乌桓传》：乌桓自为冒顿所破，众遂孤弱，常臣伏匈奴，岁输牛马羊皮，过时不具，辄没其妻子。及武帝遣骠骑将军霍去病击破匈奴左地，因徙乌桓于上谷、渔阳、右北平、辽东五郡〖◎钱大昕曰：案文止有四郡，盖脱“辽西”二字。〗塞外，为汉侦察匈奴动静。其大人岁一朝见，于是始置乌桓校尉，秩二千石，拥节监领之，使不得与匈奴交通。昭帝时，乌桓渐强，乃发匈奴单于冢墓，以报冒顿之怨。◎何焯曰：乌丸大人不世继，然必报破国之耻于百年之久，此知报雠之道者也，耻在一家，则一家之子姓报之，耻在一国，则一国之人民报之。岂独齐襄之复九世已哉！ 壹衍鞮单于大怒，发二万骑以击乌丸。大将军霍光闻之，遣度辽将军范明友将三万骑出辽东追击匈奴。比明友兵至，匈奴已引去。乌丸新被匈奴兵，乘其衰弊，遂进击乌丸，斩首六千余级，获三王首还。后数复犯塞，明友辄征破之。 ◎《汉书·匈奴传》“匈奴方发二万骑击乌桓，大将军霍光欲发兵邀击之，以问护军都尉赵充国。充国以为：“乌桓间数犯已塞，今匈奴击之，于汉便。又匈奴希寇盗，北边幸无事。蛮夷自相攻击，而发兵要之，招寇生事，非计也。”光更问中郎将范明友，明友言可击，于是拜明友为度辽将军，将二万骑出辽东。匈奴闻汉兵至，引去。初，光诫明友：“兵不空出，即后匈奴，遂击乌桓。”乌桓时新中匈奴兵，明友既后匈奴，因乘乌桓敝，击之，斩首六千余级，获三王首。还，封为平陵侯。◎师古曰：后匈奴者，言兵迟后，邀匈奴不及。 至王莽末，并与匈奴为寇。 ◎范《书·乌桓传》：王莽篡位，欲击匈奴，兴十二部军，使东域将严尤领乌桓、丁令兵屯代郡，皆质其妻子于郡县。乌桓不便水土，惧久屯不休，数求谒去。莽不肯遣，遂自亡畔，还为抄盗，而诸郡尽杀其质，由是结怨于莽。匈奴因诱其豪帅以为吏，余者皆羁縻属之。光武初，乌桓与匈奴连兵为寇，代郡以东尤被其害。 光武定天下，遣伏波将军马援将三千骑，从五原关出塞征之， ◎范《书·乌丸传》：其在上谷塞外白山者，最为强富。建武二十一年，遣伏波将军马援将三千骑出五阮关掩击之。◎章怀注：关在代郡。◎惠栋曰：○《说文》云：阮，代郡五阮关也。○按：关在代郡广昌县。○高诱云：即阳原也。◎赵一清曰：五原关，今紫荆关，《后汉书》作“五阮”，案“阮”、“原”音同。◎丁谦曰：上谷白山即今张家口北察罕陀罗海山。察罕，译言白。陀罗海，译言头。犹言白头山，亦称白山。五阮关，章怀原注在代郡，汉代郡在今宣化府南，则是关当设于怀安北境。◎弼按：○范《书·马援传》：援将三千骑出高柳，行雁门、代郡、上谷障塞。乌桓候者见汉军至，虏遂散去，援无所得而还。○此传言援出高柳，历雁门、代郡、上谷各郡，由西而东，至右北平郡，〖见《东观记》。〗皆按前汉地理叙次。当时之高柳，在今大同府东南，盖出五原关北至高柳，逐虏东行，与《乌桓传》相合。◎又按：○《前汉书·成帝纪》阳朔二年诏：流民欲入函谷、天井、壶口、五阮关者，勿苛留。○《地理志》：代郡有五原关。○齐召南谓五阮疑即五原音之转耳，是五原、五阮实一地也。◎沈钦韩曰：○《淮南·汜论》：北至飞狐阳原。○注：或曰：“阳原，代郡广昌东五阮关是也。”○《方舆纪要》：紫荆关在保定府易州西八十里，代州广昌县东北百里。或曰即古之五阮关。○愚按：五阮盖在飞狐、倒马间，非紫荆关也。 无利，而杀马千余匹。乌丸遂盛，钞击匈奴，匈奴转徙千里，漠南地空。 ◎范《书·乌桓传》：乌桓复尾援后，援遂晨夜奔归，比入塞，马死者千余匹。二十二年，匈奴国乱，乌桓乘弱击破之，匈奴转北徙数千里，漠南地空，帝乃以币帛赂乌桓。 建武二十五年，乌丸大人郝且等九千余人 ◎范《书》作“郝旦等九百二十二人”，此作“九千余人”，误。观下文有“率众”之语，自明。◎官本《考证》云：且，北宋本、《后汉书》俱作 “旦”。 率众诣阙， ◎毛本“阙”作“关”，误。◎范《书》云：率众向化，诣阙朝贡，献奴婢、牛、马及弓、虎豹貂皮。 封其渠帅为侯王者八十余人， 范《书》“余”作“一”。 使居塞内，布列辽东属国、辽西、右北平、渔阳、广阳、上谷、代郡、雁门、太原、朔方诸郡界，招来种人，给其衣食，置校尉以领护之，遂为汉侦备， 范《书》“备”作“候”，下有“助”字。 击匈奴、鲜卑。 ◎范《书·乌桓传》：司徒掾班彪上言：“乌桓天性轻黠，好为寇贼，若久放纵而无总领者，必复侵掠居人，但委主降掾吏，恐非所能制。”于是复置校尉于上谷宁城，开营府，并领鲜卑，赏赐质子，岁时互市焉。 至永平中，渔阳乌丸大人钦志贲 范《书》“钦”作“歆”。 帅种人叛，鲜卑还为寇害，辽东太守祭肜募杀志贲，遂破其众。 ◎范《书·鲜卑传》：渔阳赤山乌桓歆志贲等数寇上谷。永平元年，祭肜复赂偏何击歆志贲，破斩之。明、章二世，保塞无事。◎《乌桓传》亦云“明、章、和三世，保塞无事”。 至安帝时，渔阳、右北平、雁门乌丸率众王无何等 ◎范《书》作“无何允”。◎刘攽曰：《魏志》名无何，无“允”字。 复与鲜卑、匈奴合，钞略代郡、上谷、涿郡、五原，乃以大司农何熙 ◎宋本、冯本、官本作“大司农”，元本、吴本、毛本作“大司马”。◎弼按：范《书·梁慬传》作“司农何熙”，又按《续百官志》云“世祖即位，为大司马。建武二十七年，改为太尉”，盖东汉自建武时吴汉、刘隆为大司马，后改为太尉，以后无是官。至献帝时刘虞、李傕、张（扬）〈杨〉为大司马，始复有之。自以作“大司农”为是。 行车骑将军，左右羽林五营士， ◎范《书·梁慬传》作“羽林五校营士”。◎《续百官志》：北军中侯掌监五营。 发缘边七郡黎阳营兵合二万人击之。 ◎范《书·梁慬传》云：发缘边十郡兵二十余万人。◎章怀注：缘边十郡，谓五原、云中、定襄、雁门、朔方、代郡、上谷、渔阳、辽西、右北平。◎与此言“七郡”、“二万人”异。 匈奴降，鲜卑、乌丸各还塞外。是后，乌丸稍复亲附，拜其大人戎末廆为都尉。 ◎范《书·乌桓传》：安帝永初三年夏，渔龙乌桓与右北平胡千余寇代郡、上谷。秋，雁门乌桓率众王无何允与鲜卑大人丘伦等及南匈奴骨都侯，合七千骑寇五原，与太守战于九原高渠谷。汉兵大败，杀郡长吏。乃遣车骑将军何熙、度辽将军梁慬等击，大破之。无何乞降，鲜卑走还塞外。是后乌桓稍复亲附，拜其大人戎朱廆为亲汉都尉。◎《梁慬传》：何熙字孟孙，陈国人。及在军，临殁遗言薄葬。◎互见本志卷十二《何夔传》。 至顺帝时，戎末廆 范《书》“末”作“朱”。 率将王侯咄归、去延等从乌丸校尉耿晔出塞击鲜卑有功，还皆拜为率众王，赐束帛。 ◎范《书·鲜卑传》：阳嘉元年冬，耿晔遣乌桓亲汉都尉戎朱廆率众王侯咄归等出塞抄击鲜卑，大斩获而还，赐咄归等已下为率众王、侯、长，赐彩缯各有差。◎又《乌桓传》云：顺帝阳嘉四年冬，乌桓寇云中，遮截道上商贾车牛千余两，度辽将军耿晔率二千余人追击，不利，又战于沙南，斩首五百级。乌桓遂围晔于兰池城，于是发积射士二千人，度辽营千人，配上郡屯，以讨乌桓，乌桓乃退。永和五年，乌桓大人阿坚、羌渠等与南匈奴左部句龙吾斯反畔，中郎将张耽击破斩之。桓帝永寿中，朔方乌桓畔，中郎将张奂击平之。延熹九年夏，乌桓复寇缘边九郡，张奂讨之，皆出塞去。</description></item><item><title>卷三十一·蜀书一·刘二牧传第一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-31/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-31/</guid><description>卷三十一·蜀书一·刘二牧传第一 ¶ 蜀书一 ◎高似孙曰：刘备父子在蜀四十余年，始终号汉，岂可以蜀名哉？其曰蜀者，一时流俗之言耳。寿乃黜正号而从流俗，史之公法，国之正统，辄皆失之。◎黄震曰：蜀，地名，非国名。昭烈以汉名，未尝以蜀名，孙氏之盟亦曰“汉吴”，是天下未尝以蜀名也。且国有称号，犹人有姓氏，未有改人之姓氏而笔之书，亦未有改人国号而笔之史。谓其偏据欤？刘渊自谓汉，人犹谓之汉。谓未能中兴欤？元帝南渡，世亦谓之晋矣，未闻以其居吴而谓之吴也。〖见《黄氏日钞》卷四十八。〗◎章学诚曰：黄东发谓三国称汉为蜀， 东发，黄震之字。 由曹操有心贬抑，又坐罪陈寿，谓“命名不正”，是则然矣。后世文士，亦多从之，则非有心为贬抑也。盖缘三国起事，汉献帝尚在，其后昭烈据有梁、益，势不容两汉并称。其中朝人士指西为蜀，取便分别，初不为贬抑地也。贬抑则称伪汉，必不称蜀也。〖见《章氏遗书·知非札记》。〗◎刘咸炘曰：章氏谓“沿称，非贬抑”，是矣，而谓“因并称之嫌”，则非。昭烈即位，魏已篡矣，何嫌于并邪？魏称受禅于汉，自不容更有汉，指西为蜀，亦非仅为分别也。吴人则通称为汉，其证甚多，不独盟词。吴称汉而魏独不称汉，其为有心，明矣。推承祚之意，盖以魏既居正，二方自不可以国号对之，故以地称。一中国而鼎立分割，本前此所未有，无例可沿。名书为《三国志》，而各自为书者，乃从其不相统属之实。而名为吴、蜀者，则示其本一全中国也。且晋既承魏，亦必不容有汉，承祚依时人之意，亦自不敢称为汉，此固非有心贬抑，然以魏为正则明矣。◎潘眉曰：先主即尊继汉统，不以蜀为国号。《江表传》载吴主曰“前所以名西为蜀者，以汉帝尚存故耳。今汉已废，自可名为汉中王”，后为帝，遂称为汉，故其盟文曰“自今日汉、吴既盟之后，戮力一心”，陈《志》改“汉”为“蜀”，于义未当也。◎周寿昌曰：承祚以称汉易混，故名蜀以分三国眉目，而于各文中或称汉，或称蜀汉，以存其真，并非改汉为蜀。即诸葛设科条，亦自曰《蜀科》，不称《汉科》也。◎《名山存稿》云：黄龙元年，盟书联称汉吴，此吴称汉也。《毌丘俭传》裴注文钦与郭淮书 “托命归汉”，此魏称汉也。◎或曰：《蜀志》较吴、魏为略，然亦研练尽致。谓寿以父故肆情者，肤论也。或国小才乏，抑亦记注不立，无所承借耶？观注杨戏《诸公赞》可明。
¶ 三国志三十一刘二牧传第一 ◎《史通·编次篇》云：陈胜、项藉见编于高祖之后，隗嚣、孙述不列于光武之前，而陈寿《蜀书》首标二牧，次列先主，以继焉、璋，岂以蜀是伪朝，遂乃不遵恒例？◎或曰：既因鼎足立《志》，则此《志》宜首先主，二牧置之《妃子传》后，如《魏志》之董、袁，可也。◎何焯曰：二牧不从董、袁群雄之例，而列《蜀志》首，非夷昭烈于割据也。王者之兴，先有驱除，评云“庆钟二主”，即以汉家故事明统绪所归，天祚真主，即二牧犹不得以闇干耳。其文则若霸国之书，其义莫非天子之事，遗臣故主之思渊矣哉。◎又曰：序吴事则正礼不先于讨逆，系汉统则二牧乃冠乎兴王。变其例，逊其词，所以待后之人自遇其旨于参错迷谬之中，故非当时所测也。◎李清植曰：焉、璋以枝叶之亲，而阴怀攘窃之志，汉帝既尝收戮其二子，则亦与于叛乱之数者也。《蜀志》之首二牧，所以明先主之取益，于义为可，又将以董扶所谓“益州有天子气”者为季兴受命之符，何焯之论确矣，而未尽也。◎刘咸炘曰：驱除者，一代之所因所胜也。凡断代史书，列所因所胜，皆在列传之首，未有冠于帝王之前者。若如何说，则班《书》陈、项当在《高纪》之前，范《书》更始、盆子当在光武之前乎？李氏之说弥为曲谬，列于前以示当取，借符谶而遂列于前，本不成理。盆子、王郎皆光武所当取，何不列于前？若谓故取董扶之言以为符命，则当涂之谶，袁术以已当之，作曹氏书者，亦可以袁术列于曹丕之前乎？若夫《吴志》之刘繇、士燮仍列权、亮、休、皓之后，与《魏书》董、袁诸传同，而不与此同，转似于蜀示偏方，而于吴则同正朝者，此自别有其故。盖季汉疆土全因二牧，孙氏之于刘、士，曹氏之于袁、陶则不然，故二牧之列，不与刘、士同，而示其偏方则尤显。何氏乃反以变例为天子之事，而称为旨在参错迷谬之中，果推此论，则凡古史之褒者皆可依己意而说为贬，卑者皆可依己意而说为尊。人谓明文不然，吾则曰此故为迷谬。如是，则世尚复有真是非邪？
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：鬼谷王诩 复校：擎骥
刘焉刘璋 ¶ 刘焉字君郎， ◎官本《考证》云：一本作“君朗”。◎赵一清曰：《后汉书》作“君郎”。◎钱仪吉曰：《华阳国志》作“君朗”。 江夏竟陵人也， ◎《郡国志》：荆州江夏郡竟陵。◎《一统志》：竟陵故城，今湖北安陆府天门县西北。 汉鲁恭王之后裔， ◎《汉书·景十三王传》：孝景皇帝十四男，程姬生鲁共王馀，初立为淮阳王，后徙王鲁。好治宫室，坏孔子旧宅以广其宫，于其壁中得古文经传。 章帝元和中徙封竟陵， ◎《汉书·鲁恭王传》：哀帝建平三年，复立闵为鲁王。王莽时绝。◎《诸侯王表》云：王莽篡位，贬闵为公。明年，献神书，封列侯，赐姓王。◎《后汉书·光武纪》：建武十三年，诏宗室及绝国封侯者，凡一百三十七人。◎据此，则鲁恭王后裔，西汉末已国绝，逮建武时始得封侯，至章帝元和中乃徙封竟陵。惟由何地徙封，史文不载，并非由鲁徙封，盖鲁地已于建武二年封光武兄子兴为鲁王矣。◎沈家本曰：西汉王子侯，王莽时俱以失国，东汉初续封者寥寥，安得有徙封竟陵之事？范云肃宗时徙竟陵为得其实。◎又曰：○范史：城阳恭王祉，建武十一年薨。十三年封祉嫡子平为蔡阳侯。永平五年，显宗更封平为竟陵侯。平后传四世。○然则徙封竟陵者乃城阳恭王之后裔，或此传有讹字欤？ 支庶家焉。 ◎《御览·五百五十九》引盛洪之《荆州记》曰：郑乡，即郑城地也。岗南有刘长沙墓，益州牧焉之父。其南又有汉魏郡太守黄香冢。 焉少侍州郡，以宗室拜中郎， ◎范《书·刘焉传》作“郎中”。◎钱仪吉曰：汉制，宗室为佐吏，例补四百石，而中郎比六百石，郎中比三百石，疑当做中郎也。◎罗振玉曰：《御览》引亦作“中郎”。 后以师祝公丧去官。 ◎臣松之按：祝公，司徒祝恬也。 ◎范《书·桓帝纪》：延熙二年八月，光禄大夫中山祝恬为司徒。三年六月，司徒祝恬薨。◎章怀注：恬字伯休，卢奴人。 居阳城山， ◎《汉书·地理志》：颍川郡阳城。阳城山，洧水所出，东南至长平入颍。◎《郡国志》：豫州颍川郡阳城。◎范《书·党锢传·李膺传》：膺免归乡里，居阳城山中。◎《陈寔传》：寔避隐阳城山中。〖李膺、陈寔俱颍川人。〗◎《一统志》：阳城故城，今河南河南府登封县东南。阳城山在登封县东北，俗名车岭山。 积学教授，举贤良方正，辟司徒府，历雒阳令、冀州刺史、南阳太守、宗正、太常。焉睹灵帝政治衰缺，王室多故，乃建议言：“刺史、太守，货赂为官，割剥百姓，以致离叛。可选清名重臣以为牧伯，镇安方夏。” ◎范《书·刘焉传》：时灵帝政化衰缺，四方兵寇。焉以为刺史威轻，既不能禁，且用非其人，辄增暴乱，乃建议改置牧伯，镇安方夏，清选重臣以居其任。◎《续百官志》：孝武帝初置刺史十三人，秩六百石。成帝更为牧，秩二千石。建武十八年，复为刺史十二人，各主一州，其一州属司隶校尉。◎刘昭曰：孝武之末始置刺史，监纠非法，不过六条，传车周流，匪有定镇，秩裁数百，威望轻寡，得有察举之勤，未生陵犯之衅。成帝改牧，其萌始大，既非识治之主，故无取焉尔。世祖中兴，监乎正本，复约其职，还遵旧制，断亲奏事，省入惜烦，渐得自重之路。因兹以降，弥于岁年，母后当朝，多以弱守，六合威动，四海溃弊，财尽力竭，纲维挠毁，而八方不能内侵，诸侯莫敢入伐，岂非干强枝弱，控制素重之所致乎？至孝灵在位，横流既及，刘焉徼伪，自为身谋，非有忧国之心，专怀狼据之策，抗论昏世，荐议愚主，盛称宜重牧伯，谓足镇压万里，挟奸树算，苟罔一时，岂可永为国本，长期胜术哉？夫圣主御世，莫不大庇生民，承其休谋，传其典制，犹云事久弊生，无或通贯，故变改正服，革异质文，分爵三五，参差不一。况在竖騃之君，挟奸诈之臣，共所创置，焉可仍因？大建尊州之规，竟无一日之治。故焉牧益土，造帝服于岷峨；袁绍取冀，下制书于燕朔；刘表制南，郊天祀地；魏祖据兖，遂构皇业。汉之殄灭，祸原乎此。及臻后代，任寄弥广。委之邦，宰之命，授之斧钺之重，假之都督之威，开之征伐之略。晋太康之初，武帝亦疑其然，诏省州牧。虽有其言，不卒其事，后嗣缵继，牧镇愈重，据地分争，竟覆天下。 焉内求交阯牧， ◎范《书》“内”作“阴”。交州刺史，互见《吴志·士燮传》。◎《郡国志》：交州苍梧郡治广信，交趾郡治龙编，南海郡治番禺。◎刘昭注引《汉官》曰：广信，刺史治。◎又引王范《交广春秋》曰：交州治羸县。元封五年，移治苍梧广信县。建安十五年，治番禺县。诏书以州边远，使持节，并七郡皆授鼓吹，以重威镇。◎《晋书·地理志》：武帝元封中置交阯刺史。顺帝永和九年，〖◎弼按：永和止六年，“九”字误。〗交阯太守求立为州，朝议不许，即拜敞为交阯刺史。建安八年，张津为刺史，士燮交阯太守，共表立为州，乃拜津为交州牧。十五年，移居番禺。◎《宋书·州郡志》：汉武帝元鼎六年，开百越，交阯刺史治龙编。献帝建安八年，改曰交州，治苍梧广信县。十六年，徙治南海番禺县。及分为广州，治番禺，交州还治龙编。◎马与龙曰：交州刺史，前汉治广信，中兴后徙治龙编。建安八年以前曰交阯，不曰交州。◎吴增僅曰：交州，汉本定为交趾刺史，不称州。〖《郡国志》作“交州”，乃校者不审。〗建安八年，张津、士燮表请，始称交州，治广信。十五年，徙治番禺。◎《一统志》：广信故城，今广西梧州府苍梧县治。番禺故城，今广东广州府南海县治。龙编故城，今广西太平府凭祥州南七百五十里。◎邹代钧云：今越南〖法兰西领土。〗河内道治。 欲避世难。 ◎胡三省曰：以交阯僻远，可以避祸也。 议未即行，侍中广汉董扶私谓焉曰： 董扶与任安俱以学行齐声，事见后注，又见《秦宓传》注引《益部耆旧传》。 “京师将乱，益州分野有天子气。” 《通鉴》胡注引蔡邕《月令章句》、《晋书·天文志》解释“分野”，文繁不录。 焉闻扶言，意更在益州。会益州刺史郤俭 ◎范《书》“郤”作“郄”。◎胡三省曰：春秋晋大夫郤氏。◎弼按：此与魏文帝《典论》所云之郤俭别为一人。 赋敛烦扰，谣言远闻， ◎《华阳国志》云：刺史河南郄俭，赋敛烦扰，流言远闻。 俭，郤正祖也。 而并州杀刺史张益，梁州杀刺史耿鄙， ◎《华阳国志》“益”作“壹”，“梁”作“凉”，此误。耿鄙，事见《马超传》注引《典略》。◎官本《考证》曰：张益，宋本作“张壹”，《后汉书》作“张懿”。梁州，《后汉书》作“凉州”。◎钱大昕曰：○《后汉书·灵帝纪》：中平五年，休屠各胡攻杀并州刺史张懿。○此作“张益”，盖避晋宣帝讳改之。《纪》又称“中平四年，凉州刺史耿鄙讨金城贼韩遂，鄙兵大败”，不言被杀，与此传异。汉时无梁州，此称 “梁”者，音之讹也。◎钱仪吉曰：先主穆皇后之兄吴壹，《华阳国志》作“懿”。◎潘眉曰：书中懿、师、昭、炎字皆不讳，不应独改此名，当是传写之误。 焉谋得施， 元本、陈本“施”作“旋”，误。 出为监军使者，领益州牧， ◎《华阳国志》云：汉帝将征俭加刑，以焉为监军使，寻领益州牧。◎章怀注云：《前书》任安为监北军使者。 封阳城侯， 阳城见前。 当收俭治罪。 ◎潘眉曰：此诏旨如此，非实事也。俭为马相所杀，《郤正传》亦云“为盗贼所杀”。 ◎《续汉书》曰：是时用刘虞为幽州，刘焉为益州，刘表为荆州，贾琮为冀州。 ◎范《书·贾琮传》：琮字孟坚，东郡聊城人。中平元年，交阯屯兵反，执刺史及合浦太守。灵帝特敕三府精选能吏，有司举琮为交阯刺史。琮到部，诛斩渠帅为大害者。百姓歌曰： “贾父来晚，使我先反，今见清平，吏不敢饭。”在事三年，为十三州最，征拜议郎。时黄巾新破，诏书沙汰刺史、二千石，更选清能吏，乃以琮为冀州刺史。旧典，传车骖驾，垂赤帷裳，迎于州界。及琮之部，升车言曰：“刺史当远视广听，纠察美恶，何有反垂帷裳，以自掩塞乎？”乃命御者褰之。 虞等皆海内清名之士，或从列卿尚书以选为牧伯，各以本秩居任。 ◎胡三省曰：列卿秩中二千石，尚书秩六百石耳。东都以后，尚书职任重于列卿。 《旧典》：传车参驾，施赤为帷裳。 ◎惠栋曰：○《风俗通》：今刺史行部，号传车。○《魏志》云：汉刺史称传车，其吏言从事，居无常治。○《续志》：大使车立乘驾驷，赤帷，持节者重导。 ◎臣松之按：灵帝崩后，义军起，孙坚杀荆州刺史王叡，然后刘表为荆州，不与焉同时也。 ◎赵一清曰：○《后汉书》有“太仆黄琬为豫州牧”，无刘表。○按：《表传》云李傕、郭汜入长安，欲连表为援，乃以表为镇南将军、荆州牧。裴注为审也。 ◎《汉灵帝纪》曰：帝引见焉，宣示方略，加以赏赐，敕焉为益州刺史：“前刺史刘雋、郤俭皆贪残放滥， 官本“滥”作“溢”。 取受狼籍，元元无聊，呼嗟充野，焉到便收摄行法，以示万姓，勿令漏露，使痈疽决溃，为国生梗。”焉受命而行，以道路不通，住荆州东界。 元本此节注文讹误极多，故未列举。 扶亦求为蜀郡西部属国都尉， ◎《续汉志·百官志》：中兴建武六年，省诸郡都尉，唯边郡往往置都尉及属国都尉，稍有分县，治民比郡。◎《郡国志》：益州蜀郡属国。◎刘昭注：故属西部都尉。延光元年，以为属国都尉，别领四城。◎范《书·西南夷传》：武帝天汉四年，以沈黎郡并蜀为西部，置两都尉，一居旄牛主徼外夷，一居青衣主汉人。安帝延光四年，分置蜀郡属国都尉，领四县，如太守。灵帝时，以蜀郡属国为汉嘉郡。◎弼按：据此则灵帝时已改为汉嘉郡，传文应云“扶求为汉嘉郡守”，何以仍书求为蜀郡西部属国都尉？按《郡国志》，漢嘉为故青衣，蜀郡西部本有两都尉，一虽改郡，尚有一都尉也。 及太仓令会巴西赵韪去官，俱随焉。 ◎《续百官志》：太仓令，一人，主受郡国传漕谷，属大司农。◎官本《考证》云：“会”字疑衍。◎钱大昕曰：《华阳国志》无“会”字，以“太仓”下属，当从之。◎巴西，见《魏志·武纪》建安二十年。 ◎陈寿《益部耆旧传》曰： ◎《晋书·陈寿传》：寿撰《益部耆旧传》十篇。◎《隋书·经籍志·杂传类》：《益部耆旧传》十四卷，陈长寿撰。◎《旧唐志》：《益部耆旧传》，十四卷，陈寿撰。◎《新唐志》同。◎《华阳国志》卷十一《后贤志》云：益部自建武后，蜀郡郑伯邑、太尉赵彦信及汉中陈申伯、祝元灵、广汉王文表，皆以博学洽文，作《巴蜀耆旧传》。陈寿以为不足经远，乃并巴汉，撰为《益部耆旧传》十篇。散骑常侍文立表呈其传，武帝善之。◎又卷十二《序志》云：陈君承祚别为《耆旧》，始汉及魏，焕乎可观。◎章宗源《隋志考证》云：○《汉中士女志》曰：有陈术字申伯，作《耆旧传》。○愚按：裴松之、颜师古注史，皆引陈寿《益部耆旧传》，〖他书所引多不著名。〗无引“陈术”者。◎沈家本曰：○隋、唐志卷数增多，未详其分合之故。《隋志》作“长寿”者，衍“长”字也。○《蜀志·李譔传》：时又有汉中陈述，字申伯，著《益部耆旧传》及《志》。○此书在陈寿之先，裴氏既称陈寿，则所引非述书。◎黄逢元曰：《汉书》注、《蜀志》注、《水经·江水注》、《史记·历书》又《大宛传》《索隐》引存，《书钞》、《初学记》、《御览》屡引。 董扶字茂安，少从师学，兼通数经，善欧阳《尚书》， ◎《汉书·艺文志》：《欧阳章句》，三十一卷。◎《儒林传》：欧阳生字和伯，千乘人。事伏生，授倪宽，宽授欧阳生子，世世相传，由是《尚书》世有欧阳氏学。 又事聘士杨厚， ◎杨厚，见《秦宓传》注引《益部耆旧传》。◎范《书·杨厚传》：厚字仲桓，广汉新都人。祖父春卿，善图谶学，为公孙述将。汉兵平蜀，春卿自杀，临命戒子统曰： “吾绨帙中有先祖所传秘记，为汉家用，尔其修之。”厚少学统业，年八十二卒于家。策书吊祭，乡人谥曰文父，门人为立庙。 究极图谶。遂至京师，游览太学，还家讲授，弟子自远而来。 ◎宋本作“弟子自远而至”。◎范《书·方术传》：董扶，广汉绵竹人，少游太学，与乡人任安齐名，俱事同郡杨厚学图谶，还家讲授，弟子自远而至。 永康元年，日有蚀之，诏举贤良方正之士，策问得失。左冯翊赵谦等举扶， ◎范《书·赵典传》：典字仲经，蜀郡成都人。典兄子谦，字彦信，初平元年，代黄琬为太尉。 扶以病不诣，遥于长安上封事，遂称疾笃归家。前后宰府十辟，公车三征，再举贤良方正、博士、有道，皆不就，名称尤重。大将军何进表荐扶曰：“资游、夏之德，述孔氏之风，内怀焦、董消复之术。方今并、凉骚扰，西戎蠢叛，宜敕公车特诏，待以异礼，咨谋奇策。”于是灵帝征扶，即拜侍中，在朝称为儒宗，甚见器重。求为蜀郡蜀国都尉。扶出一岁而灵帝崩，天下大乱。后去官，年八十二卒于家。始扶发辞抗论，益部少双，故号曰致止， ◎潘眉曰：致，当作“至”。 言人莫能当，所至而谈止也。后丞相诸葛亮问秦宓以扶所长，宓曰：“董扶褒秋毫之善，贬纤芥之恶。” ◎何焯曰：○赵岐《孟子注》云：孔子举毫毛之善，贬纤芥之恶，故皆录之于《春秋》。二语必经师成语也。◎惠栋曰：○谢承《书》云：李咸奏曰：“《春秋》之义，贬纤芥之恶，采毫毛之善。”</description></item><item><title>卷三十二·蜀书二·先主传第二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-32/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-32/</guid><description>卷三十二·蜀书二·先主传第二 ¶ 蜀书二
¶ 三国志三十二先主传第二 ◎《史通·列传篇》曰：陈寿《国志》载孙刘二帝，其实纪也，而呼之曰传。◎司马光曰：汉兴，学者始推五德生、胜。以秦为闰位，于是正闰之论兴矣。臣愚，诚不足以知前代之正闰，窃以为苟不能使九州合为一统，皆有天子之名，而无其实者也。虽华夏仁暴、大小、强弱，或时不同，要皆与古之列国无异，岂得独尊奖一国，谓之正统，而其余皆为僭伪哉！其地丑德齐，莫能相壹，名号不异，本非君臣者，皆以列国之制处之，彼此钧敌，无所抑扬，庶几不诬事实，近于至公。昭烈之于汉，虽云中山靖王之后，而族属疏远，不能纪其世数名位，亦犹宋高祖称楚元王后，南唐烈祖称吴王恪后，是非难辨，故不敢以光武及晋元帝为比，使得绍汉氏之遗统也。◎郝经曰：汉建安末曹氏废汉，自立称魏；孙氏据江左，僭号称吴。昭烈以宗子继汉，即位于蜀，讨贼恢复，卒莫能相一而折入于晋。晋平阳侯相陈寿，故汉吏也，汉亡仕晋，作《三国志》，以曹氏继汉，而不与昭烈，称之曰蜀，鄙为偏霸僭伪，于是体统不正，大义不明，紊其纲维，故称号论议，皆失其正。◎又曰：魏、晋自以为正统相继，故不举昭烈之谥，称曰先主。陈寿遂不以汉为帝纪，曰《先主传》，非也。先主者，大夫称其先大夫之辞也。继汉而不称汉，未尝称蜀而称蜀，蔑劣甚矣！◎顾炎武曰：春秋时称卿大夫曰主。南唐降号江南国主，亦以奉中国正朔，自贬其号。若刘玄德帝蜀，谥昭烈，葬惠陵，初无贬绌。末帝降魏，封安乐公，自可以本封为号。陈寿创先主、后主之名，常璩《蜀志》因之。千载之后，犹沿此称，殊为不当。如杜甫诗中称“蜀主”，非知人论世之学也。◎或曰：魏武系追尊，犹称帝称纪。三国鼎力，既作《蜀志》，宜称汉昭烈帝为是。◎刘咸炘曰：史之有纪，乃一书之纲领，非帝者之上仪。然纪必取一时之主，三方鼎峙，莫適为主，承祚则仍守旧法，以一方为纪，而余二方为传。然二方主传，又为彼二方之纲，故不得不仍用纪体，此实向来未有之例，固不可以为有心贬吴、蜀也。◎又曰：原承祚本意，盖以三方皆当为纪，而一书不可三纪，故既不得不用纪体，又不得不名为传，以为史法之不得不然也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：未曾冷却 复校：擎骥
先主备 ¶ 先主姓刘，讳备，字玄德，涿郡涿县人， ◎《郡国志》：幽州涿郡治涿。◎《一统志》：涿县故城，今顺天府涿州治。 汉景帝子中山靖王胜之后也。 ◎《汉书·景十三王传》：孝景皇帝十四男。贾夫人生中山靖王胜。中山靖王胜以孝景前三年立。胜为人乐酒好内，有子百二十余人。◎郝经曰：武帝诏诸侯王得推恩侯支庶子弟，靖王百余子，侯者五人。◎弼按：中山靖王子封侯见《汉书·王子侯表》及《水经注》者七人，详下。 胜子贞，元狩六年封涿县陆城亭侯，坐酎金失侯，因家焉。 ◎《汉书·王子侯表》：中山靖王子广望节侯忠、将梁侯朝平、薪馆侯未央、陆城侯贞、薪处侯嘉。◎《水经·滱水注》云：滱水东过安憙县南，汉武帝元朔五年，封中山靖王子刘应为侯国。◎又云：滱水东南迳任丘城南，又东南迳安郭亭南。汉武帝元朔五年，封中山靖王子刘传富为侯国。◎又云：滱水又东北迳博陵县故城南，即古陆成。汉武帝元朔二年，封中山靖王子刘贞为侯国。◎又云：博水又东迳广望县故城北，汉武帝元朔二年，封中山靖王子刘忠为侯国。又北迳清凉城东，即将梁也。汉武帝元朔二年，封中山靖王子刘朝平为侯国。◎《一统志》：博陵故城，今直隶保定府蠡县南，汉置陆城县，封刘贞为侯国。后汉废入蠡吾，改置博陵。◎《史记·平准书》：列侯坐酎金失侯者百余人。◎如淳曰：○《汉仪》注，王子为侯，侯岁以户口酎黄金于汉庙。皇帝临受献金以助祭。大祀日饮酎，饮酎受金，金少不如斤两、色恶，王削县，侯免国。◎《汉书·景帝纪》：高庙酎。◎张晏曰：正月旦作酒，八月成，名曰酎。酎之言纯也。至武帝时，因八月尝酎，会诸侯庙中，出金助祭，所谓酎金也。◎师古曰：酎，三重酿醇酒也，味厚，故以荐宗庙。酎，音直救反。◎潘眉曰：前汉无乡亭之封，考《汉书·王子侯表》，贞封陆成侯，无“亭”字。《地理志》陆成，中山国县名。贞为中山靖王之后，故封中山国之陆成县侯，“成”字无土旁。《王子侯表》“陆成侯”下注“涿”字，亦误。◎又曰：失侯在元鼎五年，始当家陆成，后徙涿耳。◎官本《考证》陈浩曰：○《汉书·王子侯表》：陆城侯贞元朔二年六月甲午封，元鼎五年坐酎金免。○此云“元狩六年”，恐误。◎何焯曰：元朔二年封，十五年元鼎五年免，盖以始封之明年为元年也。此云元狩六年，少十年矣，恐误。◎又曰：○《续汉书·百官志》“宗正卿”下注云：郡国岁因计上宗室名籍。○刘昭注引胡广曰：又岁一治诸王世谱差序秩第，故西京枝属其后衰者，犹皆可考。◎赵一清曰：《汉表》陆城是县侯，非亭侯也。◎又曰：《地理志》涿郡无陆城，陆城中山国之属县也。博陵，《史记》蠡吾故县，蠡吾属涿郡，故表云“涿”也。二县川土相邻矣。〖赵说见《水经注释》卷十一。〗◎钱大昕曰：陆城本中山之地，贞以王子封侯，改隶涿郡，其后失侯，地入于汉，为县。宣、元之世，中山王绝而更封，仍以县还中山也。〖钱说见《水经注疏要删。〗◎钱仪吉曰：“涿县”当为“涿郡”。◎周寿昌曰：《华阳国志》“贞”作“真”。汉武时以酎金失侯者，皆元鼎五年事。 ◎《典略》曰：备本临邑侯枝属也。 ◎《后汉书·北海王兴传》：建武三十年，封兴子复为临邑侯。◎《郡国志》：兖州东郡临邑。◎《一统志》：临邑故城，今山东泰安府东阿县北。◎弼按：兴为光武兄伯升之子，兴子复封临邑侯，不解先主何以为临邑侯枝属，或因与光武同出自景帝乎？◎胡三省曰：《蜀书》云“备，中山靖王胜子陆城亭侯贞之后”，然自祖父以上，世系不可考。◎沈家本曰：《汉表》无临邑，而中山靖王子有临乐敦侯光，《典略》所言或即指此，然与传文异矣。范史《北海靖王兴传》“子复为临邑侯”，注“临邑县属东海”，然则临邑侯乃齐武王之裔，非中山枝属，惟临邑国在东海，不闻迁涿。《典略》之说非也。 先主祖雄，父弘，世仕州郡。雄举孝廉，官至东郡范令。 ◎《一统志》：范县故城，今山东曹州府范县东南二十里。
¶ 先主少孤，与母贩履织席为业。舍东南角篱上有桑树生高五丈余，遥望见童童如小车盖，往来者皆怪此树非凡，或谓当出贵人。 ◎赵一清曰：○《水经·巨马水注》：督亢沟水东经涿县郦亭楼桑里南，即刘备之旧里也。○《方舆纪要》卷十一：楼桑村在涿州西南十五里， ◎《汉晋春秋》曰：涿人李定云：“此家必出贵人。” 先主少时，与宗中诸小儿于树下戏，言：“吾必当乘此羽葆盖车。” ◎《续汉志·舆服志》：羽盖华蚤。◎徐广曰：翠羽盖，黄裹，所谓黄屋车也。◎《东京赋》曰：树翠羽之高盖。◎薛综曰：树翠羽为盖，如云龙矣。 叔父子敬谓曰： ◎钱大昭曰：扶风孟达字子敬，避先主叔父敬，改为子度，见《刘封传》。 “汝勿妄语，灭吾门也！”年十五，母使行学，与同宗刘德然、辽西公孙瓒俱事故九江太守同郡卢植。 ◎植事详见《魏志·卢毓传》。◎范《书·植传》：植字子幹，涿郡涿人。熹平四年，九江蛮反，四府选植才兼文武，拜九江太守，蛮寇宾服，以疾去官。◎弼按：先主年十五，为灵帝熹平四年，师事卢植当在植去官归里之时，故传文云“故九江太守”也。 德然父元起常资给先主，与德然等。元起妻曰：“各自一家，何能常尔邪！”元起曰： 宋本、冯本、吴本、毛本无“元”字。 “吾宗中有此儿，非常人也。”而瓒深与先主相友。瓒年长，先主以兄事之。先主不甚乐读书，喜狗马、音乐、美衣服。身长七尺五寸，垂手下膝， ◎《华阳国志》“手”作“臂”，《通鉴》“膝”作“厀”。◎胡三省曰：“厀”与“膝”同。言其有异相也。 顾自见其耳。 ◎范《书·吕布传》：布目备曰：“大耳儿最叵信！” 少语言，善下人，喜怒不形于色。好交结豪侠，年少争附之。中山大商张世平、苏双等赀累千金，贩马周旋于涿郡，见而异之，乃多与之金财。先主由是得用合徒众。 ◎《华阳国志》：河东关羽云长、同郡张飞益德并以壮烈为御侮。
¶ 灵帝末，黄巾起，州郡各举义兵，先主率其属从校尉邹靖讨黄巾贼有功，除安喜尉。 ◎讨贼事在中平元年，见《华阳国志》。时先主年二十四岁。◎《郡国志》：冀州中山国安憙，本安险，章帝更名。◎《水经·滱水篇》：滱水又东过安憙县南。◎郦注云：○县故安险也，汉章帝改曰安憙。○《中山记》曰：县在唐水之曲，山高岸险，故曰安险，邑丰民安，改曰安憙。◎《一统志》：安憙故城，今直隶定州东三十里。◎《续百官志》：尉，大县二人，小县一人。尉主盗贼。 ◎《典略》曰：平原刘子平知备有武勇，时张纯反叛， ◎范《书·灵帝纪》：中平四年，渔阳人张纯与同郡张举举兵叛。 青州被诏，遣从事将兵讨纯，过平原，子平荐备于从事，遂与相随，遇贼于野，备中创阳死，贼去后，故人以车载之，得免。后以军功，为中山安喜尉。 督邮以公事到县， ◎《续百官志》：其监属县，有五部督邮，曹掾一人。 先主求谒，不通，直入缚督邮，杖二百，解绶系其颈著马枊， 五葬反。 ◎《说文》：系马柱也。◎康发祥曰：盖解绶系其颈，而著于系马柱也。 弃官亡命。 ◎《华阳国志》：以绶系督邮头颈，著马枊柱，委官亡命。 ◎《典略》曰：其后州郡被诏书，其有军功为长吏者，当沙汰之，备疑在遣中。督邮至县，当遣备，备素知之。闻督邮在传舍，备欲求见督邮，督邮称疾不肯见备，备恨之，因还治，将吏卒更诣传舍，突入门，言“我被府君密教收督邮”。遂就床缚之， 元本“就床”作“兢林”，误。 将出到界，自解其绶以系督邮颈，缚之著树，鞭杖百余下，欲杀之。督邮求哀，乃释去之。 顷之，大将军何进遣都尉毌丘毅诣丹杨募兵，先主与俱行，至下邳遇贼，力战有功，除为下密丞。 ◎《郡国志》：青州北海国下密。◎《一统志》：下密故城，今山东莱州府昌邑县东。◎《续百官志》：凡县，丞一人。 复去官。后为高唐尉， ◎《郡国志》：青州平原郡高唐。◎《一统志》：今山东济南府禹城县西南境。 迁为令。 ◎《英雄记》云：灵帝末年，备尝在京师，复与曹公俱还沛国， 复，宋本作“后”。此为中平六年事，曹操变易姓名，间行东归，见《魏志·武纪》卷首。是时曹操年三十五岁，先主年二十九岁。 募召合众。会灵帝崩，天下大乱，备亦起军从讨董卓。 为贼所破，往奔中郎将公孙瓒， ◎《魏志·瓒传》：瓒追讨渔阳张纯有功，迁骑都尉，属国乌丸贪至王诣瓒降，迁中郎将。 瓒表为别部司马， ◎《续百官志》：其别领营属为别部司马。◎郝经曰：凡曰表，表请朝命也。 使与青州刺史田楷以拒冀州牧袁绍。 ◎各本“与”皆作“为”。◎钱大昕曰：“为”字误，当是“助”字之讹。◎弼按：下文“先主与田楷东屯齐”，此亦当做“与”字。郝经《续后汉书》云“初平二年夏六月，袁绍逐冀州牧韩馥，自领州，攻瓒所置青州刺史田楷。冬十月，瓒表昭烈为别部司马，使为楷拒绍”，仍作“为”字。◎林国赞曰：《武纪》“吕布复为袁术”，《吕布传》“布复叛为术”，本传“郡县多叛曹公为先主”，凡此，皆为犹助也。《赵云传》“瓒遣先主为田楷拒袁绍”，正与此同，“为”字似不必改“助”。 数有战功，试守平原令，后领平原相。 ◎《郡国志》：青州平原郡治平原。◎《一统志》：平原故城，今山东济南府平原县西南五十里。◎平原王石，见范《书·匽后传》。◎章怀注：石，蠡吾侯翼子，桓帝兄也。◎钱大昭《后汉书补表》云：平原王硕，建和二年封，建安十一年国除。◎弼按：桓、灵间平原郡复为国，故先主为平原相也。 郡民刘平素轻先主，耻为之下，使客刺之。客不忍刺，语之而去。其得人心如此。 ◎赵一清曰：前注引《典略》言平原刘子平荐先主，此言刘平刺之，何相反也？岂先主失欢于故人邪？抑别一人也？ ◎《魏书》曰：刘平结客刺备，备不知而待客甚厚，客以状语之而去。是时人民饥馑，屯聚钞暴。备外御寇难，内丰财施，士之下者，必与同席而坐，同簋而食，无所简择。众多归焉。 ◎《华阳国志》：北海相鲁国孔融为黄巾所围，使太史慈求救于先主。先主曰：“孔文举闻天下有刘备乎！”以兵救之。广陵太守下邳陈登元龙，太尉陈球孙也，有隽才，轻天下士，谓功曹陈矫曰：“雄姿杰出，有王霸之略，吾敬刘玄德。”</description></item><item><title>卷三十三·蜀书三·后主传第三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-33/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-33/</guid><description>卷三十三·蜀书三·后主传第三 ¶ 蜀书三后主传第三 三国志三十三
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 后主传·A 部分 校录：平青 后主传·B 部分 校录：初晨一缕光 复校：擎骥
后主禅 ¶ 后主讳禅， ◎《宋书·五行志二》云：刘禅嗣位，谯周引晋穆侯、汉灵帝命子事讥之曰：“先主讳备，其训具也；后主讳禅，其训授也。若言刘已具矣，当授与人，甚于穆侯、灵帝之祥也。”蜀果亡，此言之不从也。 字公嗣， ◎后主小名阿斗，见《刘封传》；一字升之，见《魏志·明帝纪》太和二年注引《魏略》。◎周寿昌曰：后主小名阿斗，故有升之之字。 先主子也。 建安十二年，甘皇后生于荆州。 建安二十四年，先主为汉中王，立为王太子。及即尊号，册曰：“惟章武元年五月辛巳，皇帝若曰：太子禅，朕遭汉运艰难，贼臣篡盗，社稷无主，格人群正， ◎《尚书·西伯戡黎篇》：格人元龟。◎孔《疏》云：格训为至。至人，谓至道之人，有所识解者也。 以天明命，朕继大统。今以禅为皇太子，以承宗庙，祗肃社稷。使使持节丞相亮授印绶，敬听师傅，行一物而三善皆得焉，可不勉与！ ◎《礼记》曰：行一物而三善者，惟世子而已，其齿于学之谓也。◎郑玄曰：物，犹事也。 ◎此《礼记·文王世子篇》之辞。◎又云：故世子齿于学，国人观之曰：“将君我而与我齿让，何也？”曰：“有父在则礼然，然而众知父子之道矣。”其二曰：“将君我而与我齿让，何也？”曰：“有君在则礼然，然而众著于君臣之义也。”其三曰：“将君我而与我齿让，何也？”曰： “长长也，然而众知长幼之节矣。” 三年夏四月，先主殂于永安宫。五月，后主袭位于成都，时年十七。尊皇后曰皇太后， ◎《华阳国志》曰：尊皇后吴氏曰皇太后。 大赦，改元。 ◎《宋书·五行志二》云：刘备卒，刘禅即位，未葬，亦未踰月，而改元为建兴，此言之不从也。习凿齿曰：“礼，国君即位，踰年而后改元者，缘臣子之心，不忍一年而有二君也。今可谓亟而不知礼矣，君子是以知蜀之不能东迁也。”后又降晋，吴孙亮亦然。◎唐庚曰：人君继体，踰年改元，而章武三年五月改为建兴，此陈寿所以短孔明也。以吾观之，似不为过。古者人君虽立，尚未即位也，明元正月行即位之礼，然后书即位，而称元年。后世承袭之初，固已即位矣，称元年不亦可乎？故曰不为过也。古者，人君袭位，未踰年不称君，故子猛不书王，子般、子赤不书公。后世承袭之初，固已称君矣，称元不亦可乎？故曰不为过也。春秋之时，未有一年而二名者，如隐公之末年，即名之为十一年矣，不可复名为桓公元年。自纪元以来，有一岁而再易三四易者矣，岂复以二名为嫌，而曰不可乎？故曰不为过也。 是岁，魏黄初四年也。 ◎《史通·探赜篇》曰：班《书》之载吴、项，必系汉年，陈《志》之叙孙、刘，皆宗魏世。◎赵翼曰：蜀、吴二志于本国之君之即位，必明记魏之年号，如蜀后主即位，书“是岁黄初四年也”；吴孙亮之即位，书“是岁魏嘉平四年也”。此亦何与于魏而必系以魏年，欲以见正统之在魏也。◎刘咸炘曰：此说明矣，既以魏为纪，故于二方之传参以世家之法耳。 ◎《魏略》曰：初，备在小沛，不意曹公卒至，遑遽弃家属，后奔荆州。禅时年数岁，窜匿，随人西入汉中，为人所卖。及建安十六年，关中破乱，扶风人刘括避乱入汉中，买得禅，问知其良家子，遂养为子，与娶妇，生一子。初，禅与刘备相失时，识其父字玄德，比舍人有姓简者，及备得益州，而简为将军。 ◎赵一清曰：简岂谓简雍乎？雍拜昭德将军。 备遣简到汉中，舍都邸。禅乃诣简，简相检讯，事皆符验。简喜，以语张鲁，鲁乃洗沐 元本“乃”作“为”。 送诣益州，备乃立以为太子。初，备以诸葛亮为太子太傅，及禅立，以亮为丞相，委以诸事。谓亮曰：“政由葛氏，祭则寡人。” 元本“祭”作“即”，误。 亮亦以禅未闲于政，遂总内外。 宋本“总”作“揔”。 ◎臣松之案：《二主妃子传》曰：“后主生于荆州。”《后主传》云：“初即帝位，年十七。”则建安十二年生也。十三年败于长坂，备弃妻子走。《赵云传》云：“云身报弱子以免。”即后主也。如此，备与禅未尝相失也。又诸葛亮以禅立之明年领益州牧，其年与主簿杜微书曰：“朝廷今年十八。”与《禅传》相应，理当非虚。而鱼豢云备败于小沛，禅时年始生， ◎钱仪吉曰：时，当作“是”。 及奔荆州，能识其父字玄德，计当五六岁。备则败于小沛时， ◎赵一清曰：“则”字疑衍。 建安五年也。至禅初立，首尾二十四年，禅应过三十矣。以事相验，理不得然，此则《魏略》之妄说，乃至二百余言，异也！又案诸书记及《诸葛亮集》，亮亦不为太子太傅。
¶ 建兴元年夏，牂牁太守朱褒拥郡反。 ◎宋本“牂牁”作“ 牁”。◎胡三省曰：牂牁，音臧哥。◎《汉书·地理志》：牂牁郡，武帝元鼎六年开，属益州。◎《郡国志》：益州牂牁郡治故且兰。◎应劭曰：临牂柯江也。故且兰，侯邑也。且，音苴。◎师古曰：牂牁，系船也。◎《华阳国志》云：楚顷襄王时，遣庄蹻伐夜郎，军至且兰，椓船于岸而步战。既灭夜郎，以且兰有椓船牂柯处，乃改其名为牂柯。，音弋。◎《水经·温水注》：豚水东北流，迳谈槁县东迳牂柯郡且兰县，谓之牂柯水。水广数里，县临江上，故且兰侯国也。一名头兰，牂柯郡治也。楚将庄蹻溯沅伐夜郎，椓牂柯系船，因名且兰为牂柯矣。牂、柯亦江中两山名也，左思《吴都赋》云“吐浪牂、柯”者也。〖◎王先谦曰：今《吴都赋》无之。〗元鼎五年，武帝伐南越，发夜郎精兵下牂柯江，同会番禹，是也。◎王先谦曰：○牂柯，南夷国名，见《管子·小匡篇》，是春秋时已有，非至楚顷襄王时改名。○郑珍云：果如常说，且兰自蹻后名牂柯，何以终西汉世止称且兰，不一及牂柯？盖秦以前牂柯自为国，后臣属夜郎。《史记·西南夷传》所称，此诸国及夜郎旁小邑者。○《异物志》云：有一山在海内，小而高似系船筏，俗人谓之越王牂柯。○《交州记》云：侯石孤绝，高数丈，名为牂柯，在海中。○与郦注言江中两山异。要是山似系船牂柯，故以为名。在其国境，即以名国。汉开郡取《管书》旧名耳。◎《一统志》：牂柯江在贵阳府定番州南，一名都泥江。源出州西北三十里乱山中，曰濛潭，经州南界，地名破蚕，又南入广西泗城府界，名胜志。牂柯江南流入泗城界为右江，至浔州与左江合，下番禹入南海。◎洪亮吉《贵州水道考》云：以沅、无二水出黄平州金凤山证之，县在黄平州以西，都匀府以北，左近界中。检诸地志，贵筑、贵定、清平皆注云故且兰地。《图经》云“且兰在湄瓮、黄施之交”，明汉时县大，自黄平州西南、贵筑县东北，皆其地也。知且兰，即知牂牁郡治所在，并可因此正汉、晋《地志》之误矣。◎郑珍云：贵州镇远一府及贵阳之龙里、贵定，平越州之瓮安、余庆诸县，都匀府之麻哈州、清平县，石阡府之乌江以南境，皆且兰地。《元和志》以播州为且兰，后人因以遵义地当之，误也。◎阮元云：且兰县在今安顺府等境。◎马与龙云：故且兰县旧说今平越州，而实非也。平越州东有清水江，下流入沅，庄蹻溯沅，或至此，当为且兰县东境。故《水经》云“沅水出且兰县”也。夜郎豚水，当为今北盘江。郦注“豚水东北流，迳谈槁县，又东迳牂牁郡且兰县，又东南迳毌敛县西”，谈槁今曲靖府陆凉州地，毌敛今贵阳府定番州西南，皆北盘江所经。若指且兰在今平越，则东西易位，川流悬隔矣。今据郦注“县临江上”之文，汉且兰县故城当在今安顺府永宁州西南境。 ◎《魏氏春秋》曰： 元本“氏”作“书”，误。 初，益州从事常房行部， 《华阳国志》“常房”作“常颀”。 闻褒将有异志，收其主簿案问，杀之。褒怒，攻杀房，诬以谋反。诸葛亮诛房诸子，徙其四弟于越嶲， ◎《郡国志》：益州越巂郡治邛都。◎刘昭注：○《南中志》曰：县东南数里，有水名邛广都河，〖“广”字衍。〗从广二十里，深百余丈。有鱼长一二丈，头特大，遥视如戴铁釜状。◎《一统志》：邛都废县，在今四川宁远府西昌县东南，古西夷邛都国也。◎《史记·西南夷传》：自滇以北，君长以什数，邛都最大。◎《汉书·西南夷传》：且兰君反，乃发兵诛且兰邛君，以邛都为越嶲郡。◎应劭曰：有嶲水，言越此水以章休盛也。◎师古曰：嶲，音先蕊反。◎孟康音髓。越嶲事又见《张嶷传》。◎谢鍾英曰：邛都在今西昌县西北一百四十里打冲河东岸。 欲以安之。褒犹不悛改，遂以郡叛应雍闿。◎臣松之案：以为房为褒所诬，执政所宜澄察，安有妄杀不辜以悦奸慝？斯殆妄矣！ 先是益州郡有大姓雍闿反， ◎《汉书·地理志》：益州郡，武帝元封二年开，属益州。◎应劭曰：古滇王国也。◎师古曰：滇，音颠。◎《郡国志》：益州益州郡治滇池。◎《一统志》：滇池故城，今云南云南府晋宁州东。◎阮元《云南通志稿》曰：汉滇池治当在宜良县地。 流太守张裔于吴，据郡不宾。越嶲夷王高定亦背叛。 ◎《华阳国志》云：先主薨后，越嶲叟帅高定元杀郡将军焦璜，举郡称王以叛。益州大姓雍闿亦杀太守正昂，更以蜀郡张裔为太守。闿假鬼教曰：“张裔府君如瓠壶，外虽泽而内实粗，杀之不可，缚与吴。”于是执送裔于吴，吴主孙权遥用闿为永昌太守，遣故刘璋子阐为益州刺史，处交、益州际。牁郡丞朱提朱褒领太守，恣睢。丞相诸葛亮以初遭大丧，未便加兵，遣越嶲太守巴西龚禄住安上县，遥领郡，从事蜀郡常颀行部，南入以都护李严书晓谕闿。闿答曰：“愚闻天无二日，士无二王。今天下泒分，正朔有三，远人惶惑，不知所归。”其傲慢如此。颀至牁，收郡主簿考讯。奸褒因煞颀为乱，益州夷复不从闿，闿使建宁孟获说夷叟曰：“官欲得乌狗三百头，膺前尽黑螨脑三斗，断木构三丈者三千枚，汝能得不？”夷以为然，皆从闿断。木坚刚，性委曲，高不至二丈，故获以期夷。 是岁，立皇后张氏。 ◎《华阳国志》：立皇后张氏，车骑将军飞女也。封丞相亮武乡侯；中护军李严假节，加光禄勋，封都乡侯，督永安事；中军师、卫尉鲁国刘琰亦都乡侯；中护军赵云、江州都督费观、屯骑校尉丞相长史王连、中部督襄阳向宠及魏延、吴懿皆封都亭侯；杨洪、王谋等关内侯。 遣尚书郎邓芝固好于吴， 《邓芝传》“入为尚书”，“郎”字衍。 吴王孙权与蜀和亲使聘，是岁通好。 ◎《邓芝传》：权遂绝魏，与蜀连和，遣张温报聘于蜀，蜀复令芝重往。</description></item><item><title>卷三十四·蜀书四·二主妃子传第四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-34/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-34/</guid><description>卷三十四·蜀书四·二主妃子传第四 ¶ 蜀书四
¶ 三国志三十四二主妃子传第四 ◎梁章钜曰：标题虽称“二主妃子”，而列传则大书“先主甘皇后”、“穆皇后”、“后主敬哀皇后”、“张皇后”，皆称皇后。而孙吴诸后则降称夫人，可见承祚厚以天子之制予蜀也。〖本钱大昕说。〗◎潘眉曰：陈寿祚不为孙夫人立传，夫人还吴，同于大归。◎钱大昕曰：《蜀志》称昭烈曰先主，安乐公曰后主，后主之太子璿特为立传，且正其太子之号。《吴志》则曰权、曰亮、曰休、曰晧，皆斥其名，可见承祚未尝侪蜀于吴也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：初晨一缕光 复校：擎骥
先主甘皇后 ¶ 先主甘皇后，沛人也。先主临豫州，住小沛， 小沛，见《先主传》。 纳以为妾。先主数丧嫡室， ◎康发祥曰：先主转军海西、守小沛之日，妻子屡为吕布、高顺所虏，究不知何氏，史失其实矣。 常摄内事。随先主于荆州，产后主。值曹公军至，追及先主于当阳长阪， 当阳长坂，见《先主传》。 于时困偪，弃后及后主，赖赵云保护，得免于难。 ◎《拾遗记》卷八云：先主甘后，沛人也。生于贱微。里中相者云：“此女后贵，位极宫掖。”及后长而体貌特异，至十八，玉质柔肌，态媚容冶。先主召入绡帐中，于户外望者，如月下聚雪。河南献玉人，高三尺，乃取玉人置后侧，昼则讲说军谋，夕则拥后而玩。人常称玉之所贵，德比君子，况为人形而不可玩乎？后与玉人洁白齐润，观者殆相乱惑。嬖宠者非惟嫉于甘后，亦妒于玉人也。后常欲琢毁坏之，乃诫先主曰：“昔子罕不以玉为宝，《春秋》美之。今吴、魏未灭，安以妖玩继怀？凡淫惑生疑，勿复进焉。”先主乃撤玉人像，嬖者皆退。当斯之时，君子议以甘后为神智妇人焉。 后卒，葬于南郡。章武二年，追谥皇思夫人， ◎康发祥曰：先主转军广陵海西，麋竺进妹于先主为夫人。麋夫人不闻与谥，史亦不为立传，何也？ 迁葬于蜀，未至而先主殂陨。丞相亮上言：“皇思夫人履行修仁，淑慎其身。大行皇帝昔在上将，嫔妃作合， 宋本“妃”作“配”。 载育圣躬，大命不融。大行皇帝存时，笃义垂恩，念皇思夫人神柩在远飘飖，特遣使者奉迎。会大行皇帝崩，今皇思夫人神柩以到，又梓宫在道，园陵将成，安厝有期。臣辄与太常臣赖恭等议：《礼记》曰：‘立爱自亲始，教民孝也；立敬自长始，教民顺也。’不忘其亲，所由生也。《春秋》之义，母以子贵。昔高皇帝追尊太上昭灵夫人为昭灵皇后， ◎太，毛本作“大”，误。◎《汉书·高帝纪》：五年，追尊先媪曰昭灵夫人。◎《高后纪》：七年，尊昭灵夫人曰昭灵后。◎梁章钜曰：高祖之母死于小黄，高祖五年追谥昭灵夫人，吕后七年尊为昭灵皇后。皇后之称，吕后所加，此谓“高祖追尊”，恐系信笔之误。 孝和皇帝改葬其母梁贵人，尊号曰恭怀皇后， ◎范《书·和帝纪》：永元九年，追尊皇妣梁贵人为皇太后，改葬恭怀皇后于西陵。 孝愍皇帝亦改葬其母王夫人，尊号曰灵怀皇后。 ◎范《书·献帝纪》：兴平元年，追尊谥皇妣王氏为灵怀皇后，改葬于文昭陵。◎钱大昭曰：孝愍皇帝，即汉献帝也。在章武元年，献帝见害，追谥孝愍，犹可托之传闻。至后主嗣位，已阅二年之久，山阳公之存殁，岂不知之？而犹称为孝愍皇帝者，不过欲因此以讨魏室篡弑之罪有藉口耳。不然，献帝见在，大敌未克，而玄德晏然自立，嗣主继体践祚，虽曰汉帝子孙，与魏文之僭位何以异乎？所谓掩耳盗铃也。◎刘咸炘曰：此说非也。不可无君，昭烈不得不立。愍帝虽不死，亦失国之君，陷身贼中，受其公爵，岂可遥奉耶？知其未死，而无以称之，即以上谥为号，礼以义起也。 今皇思夫人宜有尊号，以慰寒泉之思， ◎《诗·邶风·凯风之章》：爰有寒泉，在浚之下。有子七人，母氏劳苦。 辄与恭等 太常赖恭也。 案谥法，宜曰昭烈皇后。《诗》曰：‘谷则异室，死则同穴。’ ◎《诗·王风·大车之章》。◎《毛传》云：谷，生也。生在于室，则外内异；死则神合，同为一也。 ◎《礼》云：上古无合葬，中古后因时方有。 故昭烈皇后宜与大行皇帝合葬，臣请太尉告宗庙， ◎洪饴孙曰：太尉不详何人，盖置而不常设。可考者一人，上官胜，见《唐书·宰相世系表》。 布露天下，具礼仪别奏。”制曰可。 先主穆皇后 ¶ 先主穆皇后， 穆皇后、敬哀皇后皆未书姓，以下有“兄吴壹”、“张飞长女”之文。似宜书姓，下文云“兄壹”、“飞长女”，方合。 陈留人也。兄吴壹， 壹事见《季汉辅臣赞》。 少孤，壹父素与刘焉有旧，是以举家随焉入蜀。焉有异志，而闻善相者相后当大贵。焉时将子瑁自随，遂为瑁纳后。瑁死，后寡居。先主既定益州，而孙夫人还吴， ◎梁章钜曰：孙夫人之事，此为再见。◎王昙曰：此不明叙所以还吴之故，则法正已进刘瑁妻吴氏于宫中，舟船之迎，实夫人见几之哲。是岁建安之二十年乙未，正权袭取长沙、分界连和之日。可想见蜀主与夫人同牢已七年矣。此陈寿所以有绸缪恩纪之笔也。 ◎《汉晋春秋》曰：先主入益州，吴遣迎孙夫人。夫人欲将太子归吴，诸葛亮使赵云勒兵断江留太子，乃得止。 ◎《赵云别传》：孙夫人以权妹骄豪，权闻备西征，大遣舟船迎妹，而夫人内欲将后主还吴。云与张飞勒兵截江，乃得后主还。◎何焯曰：《汉晋春秋》所云为妄。先主定益州时，诸葛公与张、赵等溯流至蜀。孙夫人还吴当在建安二十年争荆州时。◎弼按：《赵云别传》“权闻备西征，乃迎妹”，正为争荆州之时。《汉晋春秋》所云亦谓“先主入益州”之后，非谓“定益州之时”，何说似泥。◎康发祥曰：孙夫人，一见《先主传》，再见《穆皇后传》，三见《法正传》。承祚不为立传，岂以故剑未还，故阙而不书邪？ 群下劝先主聘后，先主疑与瑁同族， 毛本“瑁”作“媢”，误。 法正进曰：“论其亲疏，何与晋文之于子圉乎？” ◎《左传·僖公十七年》：晋太子圉为质于秦，秦归河东而妻之。二十二年，圉逃归。惠公卒，圉立，是为怀公。晋文公至秦，秦伯纳女五人，怀嬴与焉。◎杜注：怀嬴，子圉妻，子圉谥怀公，故号为怀嬴。◎钱大昭曰：何与，犹言“何如”也。 于是纳后为夫人。 ◎梁章钜曰：法正导君以非礼，先主始疑而终遂之，君臣均失，诸葛公亦不匡正，何也？ ◎习凿齿曰：夫婚姻，人伦之始，王化之本，匹夫犹不可以无礼， 监本“匹”作“焉”，误。 而况人君乎？晋文废礼行权，以济其业，故子犯曰：有求于人，必先从之，将夺其国，何有于妻， 事见《国语》。 非无故而违礼教者也。今先主无权事之偪，而引前失以为譬，非导其君以尧、舜之道者。先主从之，过矣。 建安二十四年，立为汉中王后。章武元年夏五月，策曰：“朕承天命，奉至尊，临万国。今以后为皇后，遣使持节丞相亮授玺绶，承宗庙，母天下，皇后其敬之哉！”建兴元年五月，后主即位， 毛本复“即”字，误。 尊后为皇太后，称长乐宫。壹官至车骑将军，封县侯。延熙八年，后薨，合葬惠陵。 ◎孙盛《蜀世谱》曰： ◎沈家本曰：《蜀世谱》，隋、唐志不著录。此传引二条，一条记后主太子璿弟六人，一条记吴壹之孙乔。《费诗传》一条，记诗子立。《吕凯传》二条，一记吕氏之徙不韦县，一记凯子详。《张嶷传》一条，记嶷孙奕。《后书·蛮夷传》注引不韦县事，与《吕凯传》同。是其书体例不专蜀主之世系，凡士大夫世系悉详之，与《隋志》所录之《汉氏帝世谱》、《齐梁帝谱》不同矣。 壹孙乔，没李雄中三十年，不为雄屈也。 后主敬哀皇后 ¶ 后主敬哀皇后，车骑将军张飞长女也。 张飞妻，夏侯霸从妹。 章武元年，纳为太子妃。建兴元年，立为皇后。十五年薨，葬南陵。 后主张皇后 ¶ 后主张皇后，前后敬哀之妹也。建兴十五年，入为贵人。延熙元年春正月，策曰：“朕统承大业，君临天下，奉郊庙社稷。今以贵人为皇后，使行丞相事左将军向朗持节授玺绶。 ◎周寿昌曰：故事，持节册封使臣例书名，不书姓，前后册文可证。“向”字疑衍。 勉修中馈，恪肃禋祀，皇后其敬之哉！”咸熙元年，随后主迁于洛阳。 ◎《汉晋春秋》曰：魏以蜀宫人赐诸将之无妻者，李昭仪曰：“我不能二三屈辱。”乃自杀。 甘陵王永 ¶ 刘永字公寿，先主子，后主庶弟也。章武元年六月，使司徒靖立永为鲁王， ◎姚范曰：梁、鲁皆虚名，策中遂有“龟蒙”、“畿甸”之言，亦不典也。◎杭世骏曰：○《鼎录》：章武三年，先主作二鼎，一与鲁王，文曰“富贵昌宜侯王”，一与梁王，文曰“大吉羊宜王公”，并古隶书，高二尺。 策曰：“小子永， ◎宋本“小”作“少”。◎官本《考证》曰：当作“小”。 受兹青土。朕承天序，继统大业，遵修稽古，建尔国家，封于东土，奄有龟蒙，世为藩辅。呜呼，恭朕之诏！惟彼鲁邦， ◎周寿昌曰：“邦”字宜避，此与先主祭天文“汉邦”字误同。 一变適道，风化存焉。人之好德，世兹懿美。 ◎周寿昌曰：承祚晋臣，此“懿”字亦当避，疑字有误。 王其秉心率礼，绥尔士民，是飨是宜，其戒之哉！”建兴八年，改封为甘陵王。初，永憎宦人黄皓，皓既信任用事，谮构永于后主，后主稍疏外永，至不得朝见者十余年。咸熙元年，永东迁洛阳，拜奉车都尉，封为乡侯。 安平悼王理 ¶ 刘理字奉孝，亦后主庶弟也，与永异母。章武元年六月，使司徒靖立理为梁王，策曰： “小子理，朕统承汉序，祗顺天命，遵脩典秩，建尔于东，为汉藩辅。惟彼梁土，畿甸之邦，民狎教化，易导以礼。往悉乃心，怀保黎庶，以永尔国，王其敬之哉！”建兴八年，改封理为安平王。 马超女配安平王理，见《超传》。 延熙七年卒，谥曰悼王。子哀王胤嗣，十九年卒。子殇王承嗣，二十年卒。景耀四年诏曰：“安平王，先帝所命。三世早夭，国嗣颓绝，朕用伤悼。其以武邑侯辑袭王位。”辑，理子也。咸熙元年，东迁洛阳，拜奉车都尉，封乡侯。 后主太子璿 ¶ 后主太子璿， ◎钱大昕曰：此承祚特笔，且正其为太子之号，视《吴志》之曰权、曰亮、曰休、曰晧者，判然矣。 字文衡。母王贵人，本敬哀张皇后侍人也。延熙元年正月，策曰：“在昔帝王，继体立嗣，副贰国统，古今常道。今以璿为皇太子，昭显祖宗之威，命使行丞相事左将军朗持节授印绶。其勉脩茂质，祗恪道义，谘询典礼，敬友师傅，斟酌众善，翼成尔德，可不务脩以自勖哉！”时年十五。 璿好骑射，出入无度，见《霍峻传》。费祎长女配太子璿为妃，见《祎传》。 景耀六年冬，蜀亡。咸熙元年正月，钟会作乱于成都，璿为乱兵所杀。 宋本“杀”作“害”。诸葛瞻尚公主，见本传。费祎子恭尚公主，见《祎传》。关羽孙统尚公主，见《羽传》。 ◎孙盛《蜀世谱》曰：璿弟，瑶、琮、瓒、谌、询、璩六人。 ◎潘眉曰：依《后主传》及《蜀纪》，“询”当为“恂”，“璩”当为“虔”。“谌”、“ 恂”、 “虔”意义不相远。又“询”、“璩”《说文》无，并俗字。 蜀败，谌自杀， ◎周寿昌曰：北地王谌何以不为立传，仅于《后主传》中纪其事乎？若非裴注引《汉晋春秋》数语，则王之武烈忠愤，几无可见。《通鉴》虽不帝蜀，而此数语全引之，则承祚良史之笔，于此不无阙失也。◎康发祥曰：北地王谌慷慨激昂，洵贤王也，不为作传，殊不可解。 余皆内徙。值永嘉大乱，子孙绝灭。唯永孙玄奔蜀，李雄伪署安乐公以嗣禅后。永和三年讨李势，盛参戎行，见玄于成都也。</description></item><item><title>卷三十五·蜀书五·诸葛亮传第五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-35/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-35/</guid><description>卷三十五·蜀书五·诸葛亮传第五 ¶ 蜀书五诸葛亮传第五 三国志三十五
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：把历史还给历史 复校：擎骥
诸葛亮 ¶ 诸葛亮字孔明，琅邪阳都人也。 “也”字衍。阳都，今山东沂州府沂水县南。详见《魏志·诸葛诞传》。 汉司隶校尉诸葛丰后也。 ◎诸葛丰事亦见《诸葛诞传》。◎钱大昕曰：亮、瑾、诞三兄弟分仕三国，各为立传，传首皆著其郡县。亮、诞两传又皆云诸葛丰之后，盖三书可分可合，取其首尾完具，不嫌重复也。《魏志》钟繇与子会各有传，传首俱云颍川长社人，则重沓无当亦。 父珪，字君贡， 元本“君”作“子”。 汉末为太山郡丞。 ◎《郡国志》作“泰山郡”。◎《百官志》：每郡设太守一人，二千石，丞一人。 亮早孤，从父玄为袁术所署豫章太守， ◎《郡国志》：扬州豫章郡治南昌。◎《一统志》：南昌故城，今江西南昌府南昌县东。 玄将亮及亮弟均之官。会汉朝更选朱晧代玄。玄素与荆州牧刘表有旧，往依之。 ◎《献帝春秋》曰：初，豫章太守周术病卒，刘表上诸葛玄为豫章太守，治南昌。汉朝闻周术死，遣朱晧代玄。 冯本“朱”作“周”，误。 晧从扬州太守刘繇求兵击玄， 扬州刺史不得言太守，此误。 玄退屯西城， ◎胡三省曰：西城在豫章南昌县西。◎《通鉴考异》曰：袁暐《献帝春秋》云刘表上玄领豫章太守，范《书·陶谦传》亦云刘表所用，而陈《志·诸葛亮传》云术所用。按许劭劝繇依表，必不攻其所用也。今从《亮传》。◎弼按：范《书·陶谦传》无此语，不知《考异》何据。◎赵一清曰：○《方舆纪要·八十四》：豫章城有西城，在子城西。子城亦名牙城。 晧入南昌。建安二年正月，西城民反，杀玄，送首诣繇。此书所云，与本传不同。 ◎《吴志·刘繇传》：笮融杀太守朱晧，繇进讨融，融为民所杀。繇寻病卒。◎《通鉴》：献帝兴平二年，笮融杀晧，代领郡事。刘繇讨融，融为民所杀。诏以前太傅掾华歆为豫章太守。◎此皆兴平二年事。此云建安二年杀玄，送首诣繇，与事实违异，宜承祚之不取也。互见《吴志·孙策传》。 玄卒，亮躬耕陇亩， 后成都种桑，亦治之有素。 好为《梁父吟》。 ◎《史记·秦始皇本纪》：二十八年，禅梁父。◎《正义》曰：父，音甫，在兖州泗水县北八十里。◎范《书·光武纪》：中元元年，禅于梁父。◎章怀注：梁父，太山下小山也。◎《一统志》：梁父山在山东泰安府南一百十里。◎《水经·沔水注》：沔水又东径乐山北，昔诸葛亮好为梁父吟，每所登游，俗以乐山为名。◎《艺文类聚》卷十九《吟部》引《蜀志》诸葛亮《梁父吟》曰：步出齐城门，遥望荡阴里，里中有三坟，累累正相似。问是谁家墓，田疆、古冶子，力能排南山，文能绝地理，〖一作“纪”。〗一朝被谗言，二桃杀三士。谁能为此谋？国相齐晏子。〖◎弼按，田疆、古冶子，事见《晏子》。〗◎郝经曰：或谓此吟专讥晏子，以二桃杀三士，指为讥曹操之杀孔融辈。按曹操杀孔融在建安十三年，则抱膝长吟之意，故不在融也。盖伤汉季名士往往失身于人，为阉竖贼臣禁锢，卒之风节委地，而汉遂亡，所以高卧不起也。◎何焯曰：○蔡中郎《琴颂》云：〖◎弼按，当作“《琴赋》”。〗梁父辈吟，周公越裳。○武乡之志，其有取于此乎？今所传之词，盖非其作。◎梁章钜曰：此吟虽传自唐以前，别无深意，诸葛公又何取此乎？何氏所疑，殆不虚也。◎又曰：○姚宽《西溪丛语》云：《梁父吟》，不知何意。张衡《四愁诗》云“欲往从之梁父艰”，注云“泰山东岳也。君有德则封此山，愿辅佐君王，致于有道，而为小人谗邪之所阻。梁父，泰山下小山名”。诸葛好为此吟，恐取此义。◎弼按：○《艺文类聚·十九》引《陈武别传》曰：陈武，字国本，休屠胡人。常骑驴牧羊，诸家牧暨十数人，或有知歌谣者，武遂学《太山梁父吟》、《幽州马客吟》及《行路难》之属。○是《梁父吟》本为古歌谣。诸葛吟之，遣兴耳。 ◎《汉晋春秋》曰：亮家于南阳之邓县， ◎《郡国志》：南阳郡邓。◎《一统志》：邓县故城，今湖北襄阳府襄阳县北。◎《方舆纪要》：在府城东北二十里邓城镇。◎《文选·出师表》注引《荆州图》曰：邓城旧县西南一里，隔沔有诸葛宅，是刘备三顾处。 在襄阳城西二十里，号曰隆中。 ◎《水经·沔水注》：沔水又东迳隆中，历孔明旧宅北。亮语刘禅云“先帝三顾臣于草庐之中，咨臣以当世之事”，即此宅也。车骑沛国刘季和之镇襄阳也，与犍为人李安共观此宅，命安作宅铭。〖◎弼按：文见本传末裴注。〗后六十余年，习凿齿又为其宅铭焉。◎《艺文类聚·六十四》、《初学记·三十四》载习凿齿《诸葛武侯宅铭》云：达人有作，振此颓风，彫薄蔚采，鸱阑惟丰。义范苍生，道格时雄，自昔爰止，于焉盘桓。躬耕西亩，永啸东峦，迹逸中林，神凝岩端，罔窥其奥，谁测斯欢。堂堂伟匠，婉翮扬朝，倾岩搜宝，高罗九霄，庆云集矣，鸾驾亦招。◎胡三省曰：东坡诗“万山西北古隆中”，故其《万山诗》云“回头望西北，隐隐龟背起。传云古隆中，万树桑柘美”。◎《元和志》：诸葛宅在襄阳县西北二十里。◎《舆地纪胜》：在襄阳县西隆村。◎《一统志》：在襄阳县西隆中山东。◎《县志》：隆中山畔为草庐，山半为抱膝石，隆起如墩，可坐十数人，下为躬耕田。◎《寰宇记》：诸葛宅有井，深四丈，广尺五寸，迄今垒砌如初。◎《县志》：隆中山畔孔明隐处有井，名六角井。 身长八尺，每自比于管仲、乐毅，时人莫之许也。 ◎胡应麟《少室山房笔丛·史书佔四》云：管九合一匡，才诚不世，而所辅桓公，所用齐国，挟天子令诸侯，其势易举，绩用易成。武侯扶弱主，藉偏邦，人心去汉，迴不侔也。至规模局量，则槛车三顾，宠辱异观；五亩三归，宏隘殊域；不待言矣。乐策士之雄耳，内袭燕昭之锐，外因齐湣之湛，中入苏代之间，即他帅行师，临淄反掌，何艰于毅而武侯匹哉！大抵孔明为当时言，不容大尽。 惟博陵崔州平、 博陵，详见《魏志·张燕传》、《夏侯玄传》。州平，史失其名。 颍川徐庶元直与亮友善，谓为信然。 ◎《水经·沔水注》：沔水又东合檀谿水。谿之阳有徐元直、崔州平故宅，悉人居。故习凿齿与谢安书云：“每省家舅，纵目檀谿，念崔、徐之交，未尝不抚膺踌躇，惆怅终日矣。”◎《名胜志》：徐庶宅，地名甘耳冲，今清庐庵是乃其故址。◎《一统志》：徐庶宅在襄阳县东。 ◎按《崔氏谱》： 《崔氏谱》，隋、唐志均不著录。 州平，太尉烈子，均之弟也。 ◎范《书·崔骃传》：骃字亭伯，涿郡安平人也。子瑗，孙寔。寔从兄烈，有重名于北州，历位郡守、九卿。灵帝时，开鸿都门榜卖官爵，烈时因傅母入钱五百万，得为司徒。及拜日，帝曰：“悔不小靳，可至千万。”程夫人曰：“崔公冀州名士，岂肯买官？赖我得是，反不知姝邪？”烈于是声誉衰减。久之不自安，从容问其子钧曰：“吾居三公，于议者何如？”钧曰：“论者嫌其铜臭。”烈后拜太尉。钧少交结英豪，有名称，为西河太守。献帝初，钧语袁绍俱起兵山东，董卓以是收烈付郿狱。卓既诛，拜烈城门校尉。及李傕入长安，为乱兵所杀。◎惠栋曰：○挚虞《文章志》：烈字威考，骃之孙，瑗之兄子。○《世系》云：骃子盤，生烈。○案：《博陵太守孔彪碑阴》有司徒掾博陵崔烈字威考也。○《世系》又云：钧字州平。○《九州春秋》曰：钧字元平。○案《崔氏谱》，州平为钧之弟，《世系》误。○梁祚《魏国统》曰：州平兄元平为议郎，以忠直称。董卓之乱，烈为卓兵所害，元平常思有报复之心，会病卒。 ◎《魏略》曰：亮在荆州，以建安初与颍川石广元、 广元名韬，见后注引《魏略》。 徐元直、汝南孟公威等 孟公威事见《魏志·温恢传》注引《魏略》。 俱游学，三人务于精熟，而亮独观其大略。每晨夜从容，常抱膝长啸，而谓三人曰：“卿三人仕进可至刺史、郡守也。”三人问其所至， 宋本“至”作“志”。 亮但笑而不言。后公威思乡里，欲北归，亮谓之曰：“中国饶士大夫，遨游何必故乡邪！” 宋本“丈”作“大”。 ◎臣松之以为：《魏略》此言，谓诸葛亮为公威计者可也，若谓兼为己言，可谓未达其心矣。老氏称“知人者智，自知者明”，凡在贤达之流，固必兼而有焉。以诸葛亮之鉴识，岂不能自审其分乎？夫其高吟俟时，情见乎言，志气所存，既已定于其始矣。若使游步中华，骋其龙光，岂夫多士所能沈翳哉！委质魏氏，展其器能，诚非陈长文、司马仲达所能颉颃，而况于余哉！苟不患功业不就，道之不行，虽志恢宇宙而终不北向者，盖以权御已移，汉祚将倾，方将翊赞宗杰，以兴微继绝克复为己任故也。岂其区区利在边鄙而已乎！此相如所谓“鹍鹏已翔于辽廓，而罗者犹视于薮泽”者矣。 世期此论，可谓诸葛知己。 公威名建，在魏亦贵达。 ◎胡应麟曰：○《抱朴子·逸民篇》云：魏武帝刑法严峻，果于杀戮，乃心欲用乎孔明。孔明自陈不乐出仕，武帝谢遗之，曰：“义不使高世之士，辱于污君之朝也。”其鞭挞九有，草创皇基，宜哉。○稚川去魏未遥，《孔明传》注俱不载。或曰，孔明谢遣，仲达逼出，天将亡魏，即孟德亦有莫知其然而然者耶？</description></item><item><title>卷三十六·蜀书六·关张马黄赵传第六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-36/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-36/</guid><description>卷三十六·蜀书六·关张马黄赵传第六 ¶ 蜀书六关张马黄赵传第六 三国志三十六
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 关羽传、张飞传、黄忠传 校录：未曾冷却 马超传 校录：初晨一缕光 赵云传 校录：成刚 复校：擎骥
关羽 ¶ 关羽字云长，本字长生， ◎梁章钜曰：○王棠《知新录》云：当时有范长生，亦事昭烈，至李特时犹存，年一百三十岁。羽先字长生，岂因同范而改邪？ 河东解人也。 ◎《郡国志》：司隶河东郡解。◎《一统志》：解县故城，今山西蒲州府临晋县东南。◎梁章钜引《关羽祖墓碑记》，载羽祖考名字生卒甲子大略，又云仅见宋犖《筠廊随笔》中，他无佐证，只可存备异闻。 亡命奔涿郡。 涿郡，见《先主传》。 先主于乡里合徒众，而羽与张飞为之御侮。 ◎《诗·大雅·绵之章》：予曰有御侮。◎《毛传》曰：武臣折冲曰御武。 先主为平原相， 平原，见《先主传》。 以羽、飞为别部司马， ◎《续百官志》：别领营属为别部司马。 分统部曲。先主与二人寝则同床，恩若兄弟。 ◎梁章钜曰：世俗桃园结义之事，即本此语。 而稠人广坐，侍立终日，随先主周旋，不避艰险。 ◎李安溪曰：大抵东汉之末，识义理之人极多，加以智勇，便为当世之杰矣。 ◎《蜀记》曰：曹公与刘备围吕布于下邳， 下邳，见《先主传》。 关羽启公，布使秦宜禄行求救， ◎《华阳国志》：秦宜禄为吕布求救于张杨。 乞娶其妻，公许之。 ◎潘眉曰：《华阳国志》“关羽启公”下有“妻无子”三字，较明晰。 临破，又屡启于公。公疑其有异色，先遣迎看，因自留之， ◎《魏志·明纪》青龙元年注引《献帝传》曰：秦宜禄为吕布使诣袁术，术妻汉宗室女，其前妻杜氏留下邳。关羽求以杜氏为妻，太祖疑其有色，乃自纳之。◎又按秦宜禄子名朗，详见《魏志·明纪》青龙元年注及《曹爽传》注引《魏略》。 羽心不自安。◎此与《魏氏春秋》所说异也。 “异”上宋本有“无”字。 先主之袭杀徐州刺史车胄，使羽守下邳城，行太守事， ◎《魏书》云：以羽领徐州。 而身还小沛。 小沛，见《先主传》。
¶ 建安五年，曹公东征，先主奔袁绍。曹公禽羽以归，拜为偏将军，礼之甚厚。绍遣大将军颜良 ◎官本《考证》曰：“军”字疑衍。 攻东郡太守刘延于白马， 白马，今河南卫辉府滑县东二十里，详见《魏志·武纪》建安五年。 曹公使张辽及羽为先锋击之。羽望见良麾盖， ◎胡三省曰：戎车大将所乘者，设幢麾张盖。 策马刺良于万众之中，斩其首还，绍诸将莫能当者，遂解白马围。 力写神勇。 曹公即表封羽为汉寿亭侯。 ◎《郡国志》：荆州武陵郡汉寿，故索，阳嘉三年更名，刺史治。◎魏曰魏寿，〖见《贾诩传》。〗吴曰吴寿，〖见沈《志》〗晋仍曰汉寿，〖见《晋志》。〗此与益州广汉郡葭萌改名之汉寿同名异地。◎《水经·沅水注》：汉寿县治索城，即索县之故城也。汉顺帝阳嘉中改从今名。◎《一统志》：汉寿故城，今湖南常德府武陵县东北六十里空笼城，即古汉寿城旧址也。◎互见《先主传》。◎姚范、赵翼、梁章钜、周寿昌皆有说，辨明两汉寿，文繁不录。◎赵一清曰：羽为佐命元勋，特改葭萌为汉寿，以宠异之。◎沈家本曰：汉寿乃亭名也。王氏鸣盛、赵氏翼并谓《续汉书·志》武陵属县有汉寿，关羽所封即其地。熊方《后汉书年表》异姓侯内有“寿亭关羽”，其下格注云“武陵”，“寿”上少一“汉”字，当是传写脱去。是熊方亦谓汉寿在武陵也。然武陵之汉寿乃县名，非亭名。亭侯之号，不得袭用县名，恐别有汉寿亭，不可考耳。 初，曹公壮羽为人，而察其心神无久留之意，谓张辽曰：“卿试以情问之。”既而辽以问羽，羽叹曰：“吾极知曹公待我厚，然吾受刘将军厚恩，誓以共死，不可背之。吾终不留，吾要当立效以报曹公乃去。” ◎康发祥曰：决言不可留，又不讳言其去，以示不欺。 辽以羽言报曹公，曹公义之。 ◎《傅子》曰：辽欲白太祖，恐太祖杀羽，不白，非事君之道，乃叹曰：“公，君父也；羽，兄弟耳。”遂白之。太祖曰：“事君不忘其本，天下义士也。度何时能去？”辽曰： “羽受公恩，必立效报公而后去也。” 及羽杀颜良，曹公知其必去，重加赏赐。羽尽封其所赐，拜书告辞，而奔先主于袁军。 ◎胡三省曰：袁绍军也。 左右欲追之，曹公曰：“彼各为其主，勿追也。” ◎臣松之以为：曹公知羽不留而心嘉其志，去不遣追以成其义，自非有王霸之度，孰能至于此乎？斯实曹公之休美。 ◎唐庚曰：羽为曹公所厚，而忠不忘其君，可谓贤矣，然战国之士亦能之。曹公得羽不杀，厚待而用其力，可谓贤矣，然战国之君亦能之。至羽必欲立效以报曹公，然后封还所赐，拜书告辞而去，进退去就雍容可观，则殆非战国之士矣。曹公内能平其气，不以彼我为心，外能成羽之忠，不私其力于己，是犹有先王之遗风焉。吾尝论曹公曰：是人能为善，而不能不为恶，能为善，是以能享国；不能不为恶，是以不能取天下。</description></item><item><title>卷三十七·蜀书七·庞统法正传第七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-37/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-37/</guid><description>卷三十七·蜀书七·庞统法正传第七 ¶ 蜀书七庞统法正传第七 三国志三十七
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：初晨一缕光 复校：擎骥
庞统 ¶ 庞统字士元，襄阳人也。少时朴钝，未有识者。颍川司马徽清雅有知人鉴， ◎《世说·言语篇》刘孝标注引《司马徽别传》曰：徽字德操，颖川阳翟人。有人伦鉴识，居荆州。知刘表性暗，必害善人，乃括囊不谈议。时人有以人物问徽者，初不辨其高下，每辄言佳。其妇谏曰：“人质所疑，君宜辩论，而一皆言佳，岂人所以咨君之意乎？”徽曰：“如君所言亦复佳。”其婉约逊遁如此。尝有妄认徽猪者，便推与之。后得其猪，叩头来还，徽又厚辞谢之。刘表子琮往候徽，遣问在不。会徽自锄园，琮左右问：“司马君在邪？”徽曰：“我是也。”琮左右见其丑陋，骂曰：“死佣，将军诸郎欲求见司马君，汝何等田奴，而自称是邪！”徽归，刈头著帻出见。琮左右见徽故是向老翁，恐，向琮道之。琮起，叩头辞谢。徽乃谓曰：“卿真不可，然吾甚羞之。此自锄园，唯卿知之耳。”有人临蚕求簇箔者，徽自弃其蚕而与之。或曰：“凡人损己以赡人者，谓彼急我缓也。今彼此正等，何为与人？”徽曰：“人未尝求己，求之不与，将惭，何有以财物令人惭者！”人谓刘表曰：“司马德操，奇士也，但未遇耳。”表后见之曰：“世闲人为妄语，此直小书生耳。”其智而能愚皆此类。荆州破，为曹操所得，操欲大用，会其病死。◎《通鉴》：建安十二年，刘备在荆州，访士于襄阳司马徽。◎又云：徽同县庞德公素有重名，徽兄事之。◎是《通鉴》以德操为襄阳人，与此传所云颍川人异，当为原籍颍川，流寓襄阳，遂为襄阳人耳。 统弱冠往见徽，徽采桑于树上，坐统在树下，共语自昼至夜。徽甚异之，称统当为南州士之冠冕， 《世说·言语篇》注引此“士”下有“人”字。 由是渐显。 ◎《世说·言语篇》：南郡庞士元闻司马德操在颍川，故二千里候之。至，遇德操采桑，士元从车中谓曰：“吾闻丈夫处世，当带金佩紫，焉有屈洪流之量，而执丝妇之事？”德操曰：“子且下车，子適知邪径之速，不虑失道之迷。昔伯成耦耕，不慕诸侯之荣；原宪桑枢，不易有官之宅。何有坐则华屋，行则肥马，侍女数十，然后为奇？此乃许、父所以慷慨，夷、齐所以长叹。虽有窃秦之爵，千驷之富，不足贵也！”士元曰：“仆生出边垂，寡见大义。若不一叩洪钟，伐雷鼓，则不识其音响也。”◎弼按：○《郡国志》：颍川郡在雒阳东南五百里。南郡在雒阳南一千五百里。○襄阳在南郡之北，距颍川不过数百里。《世说》云“士元二千里往颍川候德操”，可证其语之失实。又按《司马徵别传》，德操时居荆州襄阳，故刘琮求见，且与庞德公望衡对宇，见《水经·沔水注》，益证“士元二千里往颍川侯德操”之语为诬。至本传所云，亦多可疑。后生谒见长者，何必坐之树下？至昼至夜，岂不饥渴？树上采桑何时不可，奚必于接见宾客之际？既负知人之鉴，又深异士元之器识，自应引之入室，竭诚尽欢，何必自昼卜夜，共语桑间，亦岂所以优礼南州冠冕之士？此皆事之不近人情者，大抵魏、晋之间习尚超逸，以放诞简傲为风雅，遂不觉忘其言之失实，虽承祚亦不免也。◎李冶《敬斋古今黈》卷四云：“共语之”之下宜云“徽颇惊赏，因延揖，再与谈论，自昼至夜”。若是，则言意两足矣。或谓徽与统齿相悬，不可以苛礼责徽。曰：此不然。昔盛孝章为台郎，路逢孔融，年十余岁，孝章以为异，乃载归，与之言，知其奇才，便结为兄弟。统见徽时盖已成人，徽虽年高，不应倨傲如此。 ◎《襄阳记》曰：诸葛孔明为卧龙，庞士元为凤雏，司马德操为冰镜， 宋、元本皆作“水镜”，《通鉴》同。 皆庞德公语也。德公，襄阳人。孔明每至其家，独拜床下，德公初不令止。 ◎胡三省曰：观孔明独拜德公于床下，孔明所以事德公者为何如邪？德公初不令止，德公所以自居者为何如邪？德公于是不可及矣。 德操尝造德公，值其渡沔，上祀先人墓， ◎范《书·庞公传》注引此无“祀”字。◎赵一清曰：○《水经·沔水注》：沔水中有鱼梁洲，庞德公所居。士元居汉之阴，在南白沙，世故谓是地为白沙曲矣。司马德操宅洲之阳。望衡对宇，懽情自接；泛舟褰裳，率尔休畅。岂特还桂柁于千里，贡深心于永思哉！○《后汉书·逸民传》：庞公居岘山之南，未尝入城府，躬耕田里，夫妻相敬如宾。荆州刺史刘表数延请，不能屈，乃就候之。遂携其妻子登鹿门山，因采药不返。○《宋书·武二王传》论曰：襄阳庞公谓刘表曰：“若使周公与管、蔡居茅屋之下，藜藿之羹，岂有若斯之难。”夫天伦由子，共气分形，宠爱之分虽同，富贵之情则异也。追味尚长之言，以为太息！○尚长岂庞公字乎？◎弼按：○《水经·沔水注》又云：沔水又迳岘山东，又东南迳蔡洲，汉长水校尉蔡瑁居之，故名。有洄湖，停水数十畮，长数里，广减百步，水色常绿。杨仪居上洄，杨颙居下洄，与蔡洲相对，在岘山南。○《水经注疏要删补遗》曰：《文苑英华》皮日休《酒箴序》：“自戏云醉士，居襄阳之洞湖。”注：“洞湖去襄阳南二十里，庞德公之旧隐也。”《襄沔记》曰：“庞公居上洞，杨顒居下洞。”作“洞”。李白诗：“尝闻庞德公，家住泂湖水。”孟浩然诗：“闻就庞公隐，移居住泂湖。”又作“泂”。是“洄”、“洞”、“泂”错出，未知孰是。○熊会贞曰：《水经注》叙鱼梁洲于岘山前，则在岘山东北。而《后汉书·逸民传》云庞公居岘山之南。 德操径入其室，呼德公妻子，使速作黍，“徐元直向云有客当来就我 范《书·庞公传》注无“有客”二字。 与庞公谭。”其妻子皆罗列拜于堂下，奔走供设。须臾，德公还，直入相就，不知何者是客也。德操年小德公十岁，兄事之，呼作庞公，故世人遂谓庞公是德公名，非也。德公子山民， ◎各本皆作“德公字山民”。◎卢明楷曰：《后汉书》注作“德公子字山民”，可知仕魏者非德公也。各本皆脱去“子”字。不然，几疑德公为遁操不终矣。或“字”字即为“子”字之误。◎周寿昌曰：卢说是也，而尚有未尽。考注引《襄阳记》先已云“德公襄阳人”，下有一大段，何至此始出其字，并云亦有令名？宜从《后汉书》注作“德公子”方合。惟其为德公子，故承言为“亦有”也。◎梁章钜曰：《后汉书》注亦引《襄阳记》“山民”作“山人”，盖唐时避讳也。◎赵一清曰：○《刘表传》注引司马彪《战略》有庞季。○《水经·沔水注》：宜城县有太山，此山以建安三年崩，声闻五六十里，雉皆屋雊。县人恶之，以问侍中庞季，季云：“山崩川竭，国土将亡之占也。”十三年，魏武平荆州，沔南凋散。○庞季岂即山民欤？◎沈均瑲曰：陈本眉间标“庞山民德公”，几于厚诬先哲。 亦有令名，娶诸葛孔明小姊， 范《书》注无“小”字，监本“姊”作“妹”。梁玉绳《瞥记》作“小妹”，盖据监本也。 为魏黄门吏部郎，早卒。子涣，字世文， ◎周寿昌曰：《后汉书·庞公传》末云“登鹿门山采药不返”，则必非早卒可知。故知山民是庞公之子，名涣者是山民之子，其情事皆可推测而知。愚疑“德公子”下、“字山民”上并脱去其名，观书“子涣字世文”可证，不能于其父反不称名，突出其字也。然此传注、《后汉书》注所引同，无可考矣。 晋太康中为牂牁太守。 ◎《襄阳耆旧传》：涣去官归乡里，居荆州南白沙。乡里人宗敬之，相语曰：“我家池中龙种来归。”乡里仰其德让，少壮皆代老者担负。◎《一统志》云：庞德公宅有二，一在襄阳县南，即《后汉书·庞公传》所云“居岘山之南”者也；一在襄阳县东北，即《水经注》所云“鱼梁洲，庞德公所居”者也。按，庞德公居岘山南，后入鹿门山采药不返。鱼梁洲乃其孙奂所居，《水经注》似误也。◎《一统志》又云：司马徵宅在襄阳县东北汉水北，庞统宅在襄阳县东。◎《舆地纪胜》：士元、德操二宅俱在呼鹰台侧。 统，德公从子也，少未有识者，惟德公重之。年十八，使往见德操。德操与语，既而叹曰：“德公诚知人，此实盛德也。” 后郡命为功曹。 ◎南郡之功曹也。◎沈家本曰：此传统为功曹在周瑜领南郡之先，不言何人所命，当在刘表之世。而《世说注·（四）〈九〉》引《蜀志》云“周瑜领南郡，士元为功曹”，与今文不同。下文注引《江表传》亦云“统为公瑾功曹”。疑统先为功曹，至瑜领郡时尚任事，故瑜卒而统得送丧也。《御览·二百六十四》引《荆州先德传》云“周瑜领南郡，以庞士元名重，州里所信，乃逼为功曹，任以大事，瑜垂拱而已”，是统为功曹由瑜所逼，恐未可信。 性好人伦， 本传评谓庞统“雅好人流”，《许靖传》“靖与从弟劭并有人伦臧否之称”，评谓许靖“以人物为意”，《魏志·司马朗传》“朗雅好人伦典籍，乡人李觌等盛得名誉，朗常显贬下之”，《杨俊传》“俊自少及长，以人伦自任。同郡审固、陈留卫恂本皆出自兵伍，俊资拔奖致，咸作佳士”，《吴志·顾邵传》“邵好乐人伦”，《陆瑁传》“子喜好人伦”，范《书·郭太传》“太性明知人，好奖训士类”，《郭林宗别传》云“林宗有人伦鉴识，题品海内之士，或在幼童，或在里肆，后皆成英彦”，范《书·许劭传》“劭好人伦，多所赏识。若樊子昭、和阳士者，并显名于世。故天下言拔士者，咸称许、郭”，又云“劭与从兄靖俱有高名，好共核论乡党人物，每月辄更其品题，故汝南俗有‘月旦评’焉”。 勤于长养。每所称述，多过其才，时人怪而问之，统答曰：“当今天下大乱，雅道陵迟，善人少而恶人多。方欲兴风俗，长道业，不美其谭即声名不足慕企，不足慕企而为善者少矣。今拔十失五，犹得其半，而可以崇迈世教，使有志者自励，不亦可乎？” ◎何焯曰：士元此论，东汉之风流已耳。欲兴世教，非务实不可也。参取其意，则足以参奖劝。孔子曰：“如有所誉者，其有所试矣。”有所试而诱之，使竟其志，勿徒以浮声竞煽，斯得者多。 吴将周瑜助先主取荆州，因领南郡太守。 瑜领南郡太守在建安十四年，次年即死于巴丘。 瑜卒，统送丧至吴， ◎《郡国志》：扬州吴郡治吴。◎《一统志》：吴县故城，今江苏苏州府吴县治。 吴人多闻其名。及当西还， 西还荆州也。 并会昌门， 吴县之昌门也。《世说·品藻篇》注作“并会阊门，与士人言”。 陆绩、顾劭、全琮皆往。 ◎陆绩、顾劭皆吴郡吴人，全琮吴郡钱塘人。◎《吴志·陆绩传》：庞统荆州令士，年亦差长，与绩友善。◎《顾劭传》：劭好乐人伦，少与舅陆绩齐名。◎《全琮传》：中州世人辟乱而南依琮居者以百数，琮倾家接济，与共有无，遂显名远近。 统曰：“陆子可谓驽马有逸足之力， 《世说·品藻篇》“力”作“用”。 顾子可谓驽牛能负重致远也。” ◎张勃《吴录》曰： ◎《史记·伍子胥传》《索隐》云：张勃，晋人，吴鸿胪俨之子，作《吴录》，故裴氏注引之。◎张俨有《默记》，见《诸葛亮传》注。◎《隋志·正史类》：晋有张勃《吴录》三十卷，亡。◎二唐志杂史类：《吴录》三十卷，张勃撰。◎章宗源曰：○《通志略》入《编年类》。○《史通·书志篇》：张勃曰录。○《水经·泿水注》、《文选·笙赋》注、谢灵运《登临海峤诗》注、张衡《七命》注、《初学记·兽部》并题《吴录·地理志》，《类聚》、《御览》、《寰宇记》所引题《地理志》尤多，是知《史通》之言，误以《吴录》总名相混，不知录内分篇，实仍名志也。○《世说·赏誉篇》注引《吴录·士林》曰：吴郡有顾、陆、朱、张，三国之间四姓盛焉。○“士林”二字或其列传标目，如《魏略·儒宗》之称，有志有传，其体不似编年类。◎沈家本曰：是书盖先亡后出，《隋志》入正史最是。◎赵一清曰：《左传·宣二年》《正义》引《吴录·地理志》，是唐时此书尚存。◎黄逢元曰：据《晋书·索靖传》，张勃为敦煌人。◎弼按：《索靖传》云:“同郡张勃”，当为“吴郡”之误。 或问统曰：“如所目，陆子为胜乎？”统曰：“驽马虽精，所致一人耳。 《世说》注“精”下有“速”字，“所”作“能”。 驽牛一日行三百里， ◎官本《考证》曰：元修本作“三十里”。 所致岂一人之重哉！” ◎《世说》注作“行百里”，无下“之重”二字。◎沈家本曰：牛行迟，未闻有一日行三百里者，况驽牛邪？此文有讹衍无疑，但未知《世说》与元本果孰是也。 劭就统宿，语，因问：“卿名知人，吾与卿孰愈？”统曰：“陶冶世俗，甄综人物，吾不及卿； ◎《顾邵传》：自州郡庶几及四方人士，往来相见，或言议而去，或结厚而别，风声流闻，远近称之。 论帝王之秘策，揽倚伏之要最，吾似有一日之长。”劭安其言而亲之。 谓全琮曰：“卿好施慕名，有似汝南樊子昭。 ◎蒋济《万机论》云： ◎蒋济《万机论》，详见《魏志·蒋济传》。◎沈家本曰：《文选》注引称“蒋子《万机论》”，与《隋志》同。裴注但称蒋济，不称蒋子。 许子将褒贬不平，以拔樊子昭而抑许文休。 许子将事详见《魏志·武纪》卷首注引《世语》及《和洽传》注引《汝南先贤传》。樊子昭事亦见《和洽传》注。子将与文休不协，见《许靖传》。 刘晔曰： 《世说》注 “曰”上有“难”字。 “子昭拔自贾竖，年至耳顺，退能守静， ◎官本《考证》曰：监本讹作“退难”。 进能不苟。” 《世说》注引此作“进不苟竞”。 济答曰：“子昭诚自长幼貌洁， 《世说》注作“子昭诚自幼至长容貌完洁”。 然观其臿齿牙，树颊胲，吐唇吻，自非文休敌也。”◎胲，音改。 ◎《世说》注作“颏”。◎潘眉曰：○《说文》：胲，足大指毛也。○此云“颊胲”，非许君义。○《东方朔传》：臿齿牙，树颊胲，吐唇吻。○师古曰：颊肉曰胲，音改。○以音解之耳。○《一切经音义》：胲，胡卖反，脑缝解也。○《无上依经》云：顶骨无颏。○此“颏”字近之。◎沈家本曰：案胲，《说文》“足大指毛肉也”，与“颊”不相联属，当从《世说》注作“颏”。《玉篇》“颏，胡来切，颐下，又记在切”，《广韵·十六咍》 “颏，户来切，颐下”，《十五海》“胲，古亥切”。颊颏，此注音改，即《广韵》之古亥切音也。胲字《玉篇》“古才切”，《广韵·十六咍》“古哀切”，无上声。又案此语本《汉书》，亦作“胲”，段若膺以“胲”字为“肌”字之假借。◎弼按：○《吴志·顾雍传》注引《吴书》曰：雍母弟徽有脣吻。 虽智力不多，亦一时之佳也。”绩、劭谓统曰：“使天下太平，当与卿共料四海之士。”深与统相结而还。</description></item><item><title>卷三十八·蜀书八·许麋孙简伊秦传第八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-38/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-38/</guid><description>卷三十八·蜀书八·许麋孙简伊秦传第八 ¶ 蜀书八
¶ 三国志三十八许麋孙简伊秦传第八 ◎刘咸炘曰：此卷皆名士、谈客，惟秦子勅似宜与杜微等合传。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 许靖传 校录：初晨一缕光 麋竺传、孙乾传、简雍传、伊籍传 文本提供：三国友盟 秦宓传 校录：梦起风回 复校：擎骥
许靖 ¶ 许靖字文休，汝南平舆人。 ◎《郡国志》：豫州汝南郡治平舆。◎《一统志》：平舆故城，今河南汝宁府汝阳县东南六十里。 少与从弟劭俱知名，并有人伦臧否之称， 人伦，解见《庞统传》。 而私情不协。 ◎许劭事详见《魏志·武纪》卷首及《和洽传》注引《汝南先贤传》。◎范《书·许劭传》：劭少俊名节，好人伦，多所赏识。故天下言拔士者，咸称许、郭。与从兄靖不睦，时议以此少之。初，劭与靖俱有高名，好共核论乡党人物，每月辄更其品题，故汝南俗有月旦评焉。◎《典论》云：劭与族兄靖俱避地江东，保吴郡，争论于太守许贡座，至于手足相加。◎沈家本曰：○范史《许劭传》称劭南到广陵，复投扬州刺史刘繇于曲阿。及孙策平吴，劭与繇南奔豫章而卒。○《吴志·刘繇传》注引《汉纪》：刘繇将奔会稽，许子将曰：“不如豫章。”繇从之。○是劭渡江后始终在刘繇所。繇先以扬州刺史驻曲阿，不在吴郡，则劭亦未当保吴郡，何缘于吴郡太守前与靖争论哉？《典论》之言，恐非其实。又考靖与曹公书，言“昔在会稽，得所贻书，迫于袁术，津涂四塞，欲行靡由。正礼师退，术兵前进，会稽倾覆，景兴失据”，是刘繇与孙策相持之时，靖已在会稽，不在吴。其不得与劭相遇，明矣。◎周寿昌曰：《典论》本多不足信，此言恐亦因排摈而过甚其辞也。 劭为郡功曹， 毛本“劭”作“邵”，误。 排摈靖不得齿叙，以马磨自给。颍川刘翊为汝南太守，乃举靖计吏，察孝廉，除尚书郎，典选举。灵帝崩，董卓秉政，以汉阳周毖为吏部尚书， ◎周毖事详见《魏志·董卓传》注。◎钱大昭曰：西汉置尚书四人，分为四曹，曰常侍曹、曰二千石曹、曰民曹、曰客曹。灵帝以侍中梁鹄为选部尚书，非吏部也。至曹魏时，始改选部为吏部，主选部事。蔡质《汉仪》云：“世祖改常侍曹为吏曹。”亦非吏部。是献帝时尚未有吏部尚书，此疑传写有误。◎又曰：传以毖为汉阳人，而《董卓传》注引《英雄记》以毖为武威人，亦未知孰是也。 与靖共议谋，进退天下之士， 宋本“议谋”作“谋议”。 沙汰秽浊，显拔幽滞。 ◎何焯曰：此靖所以名盛一时。 进用颍川荀爽、韩融、陈纪等为公、卿、郡守， ◎范《书·董卓传》：卓虽行无道，而犹忍性矫情，擢用群士。乃任吏部尚书汉阳周珌、侍中汝南伍琼、尚书郑公业、长史何颙等。以处士荀爽为司空。其染党锢者陈纪、韩融之徒，皆为列卿。幽滞之士，多所显拔。 拜尚书韩馥为冀州牧，侍中刘岱为兖州刺史，颍川张咨为南阳太守，陈留孔伷为豫州刺史，东郡张邈为陈留太守，而迁靖巴郡太守，不就，补御史中丞。馥等到官，各举兵还向京都，欲以诛卓。卓怒毖曰：“诸君言当拔用善士，卓从君计， 应作“卓从诸君计”。 不欲违天下人心。而诸君所用人，至官之日，还来相图。卓何用相负！”叱毖令出，于外斩之。靖从兄陈相玚，又与伷合规，靖惧诛，奔伷。 伷事见《魏志·武纪》初平元年。 ◎《蜀记》云：靖后自表曰：“党贼求生，情所不忍；守官自危，死不成义。窃念古人当难诡常，权以济其道。” 伷卒，依扬州刺史陈祎。 毛本“祎”作“袆”。扬州刺史陈温，见《魏志·武纪》初平元年，又见《袁术传》。与陈祎是否一人，未详。 祎死，吴郡都尉许贡、 《孙策传》作“吴郡太守许贡”。 会稽太守王朗素与靖有旧，故往保焉。 ◎何焯曰：文休与子鱼、景兴文物相等，使处平世，犹不失为公望。 靖收恤亲里， ◎姚范曰：亲里，又见《谯周传》末注。 经纪振赡，出于仁厚。
¶ 孙策东渡江，皆走交州以避其难，靖身坐岸边，先载附从，疏亲悉发，乃从后去，当时见者莫不叹息。既至交趾，太守士燮厚加敬待。陈国袁徽以寄寓交州， 袁徽事见《魏志·袁涣传》，又见《吴志·士燮传》。 徽与尚书令荀彧书曰：“许文休英才伟士，智略足以计事。自流宕已来，与群士相随，每有患急，常先人后己，与九族中外同其饥寒。其纪纲同类，仁恕恻怛， 宋本“怛”作“隐”。 皆有效事，不能复一二陈之耳。”钜鹿张翔 ◎《万机论》云：翔字元凤。 衔王命使交部，乘势募靖， 募，疑作“慕”。 欲与誓要，靖拒而不许。靖与曹公书曰：“世路戎夷，祸乱遂合，驽怯偷生，自窜蛮貊，成阔十年，吉凶礼废。昔在会稽，得所贻书，辞旨款密，久要不忘。迫于袁术方命圮族， ◎《尚书·尧典》：方命圮族。◎《孔传》云：圮，毁。族，类也。言鲧性狠戾，好此方名，命而行事辄毁败善类。◎蔡沈曰：方命者，逆命而不行也。◎王氏曰：圆则行，方则止。方命，犹今言“废阁诏令”也。盖鲧之为人悻戾自用，不从上令也。 扇动群逆，津涂四塞，虽县心北风，欲行靡由。正礼师退，术兵前进， 刘繇字正礼。术兵，孙策也。 会稽倾覆，景兴失据， 王朗字景兴。 三江五湖， ◎《尚书·禹贡》：淮海惟扬州。三江既入，震泽厎定。◎韦昭曰：三江，谓吴松江、钱塘江、浦阳江也。◎《吴地记》云：松江东北行七十里得三江口，东北入海为娄江，东南入海为东江，并松江为三江。◎《国语》：子胥曰：“吴之与越，三江环之，民无所移。”范蠡曰：“与我争三江五湖之利者非吴邪？”◎韦昭曰：三江，吴松江、钱塘江、浦阳江也。五湖，今太湖也。◎《史记·河渠书》：于吴，则通渠三江五湖。◎《集解》引韦昭曰：五湖，湖名耳，实一湖，今太湖是也，在吴西南。◎《索隐》曰：三江，按《地理志》北江从会稽毗陵县北东入海，中江从丹阳芜湖县东北至会稽阳羡县东入海，南江从会稽吴县南东入海，故《禹贡》有北江、中江也。五湖者，郭璞《江赋》云“具区、洮滆、彭蠡、青草、洞庭是也”，又云“太湖周五百里，故曰五湖”。◎《汉书·地理志》注师古曰：三江，谓北江、中江、南江也。震泽在吴西，即具区也。◎范《书·冯衍传》章怀注○引《越绝书》曰：太湖周三万六千顷。○虞翻云：太湖有五道，故谓之五湖。○滆湖、洮湖、射湖、贵湖及太湖为五湖，并太湖之小支，俱连太湖，故太湖兼得五湖之名，在今湖州东也。◎孙诒让《周礼正义》卷六十三《职方氏篇》引证三江五湖极详，文繁不录。此传所指之三江五湖，自以在吴越境者为是。 皆为虏庭。临时困厄，无所控告。便与袁沛、邓子孝等浮涉沧海，南至交州。经历东瓯、闽、越之国，行经万里，不见汉地，漂薄风波，绝粮茹草，饥殍荐臻，死者大半。 宋本“大”作“太”。 既济南海，与领守兒孝惪相见，知足下忠义奋发，整勅元戎， 宋本“勅”作“饬”。 西迎大驾，巡省中岳。承此休问，且悲且憙，即与袁沛及徐元贤复共严装，欲北上荆州。会苍梧诸县 苍梧，见《魏志·陶谦传》。 夷、越蜂起，州府倾覆，道路阻绝，元贤被害，老弱并杀。靖寻循渚岸五千余里，复遇疾疠，伯母陨命，并及群从，自诸妻子，一时略尽。复相扶侍， ◎何焯云：“自”当作“洎”。“侍”当作“持”。并从《册府》改。 前到此郡，计为兵害及病亡者，十遗一二。生民之艰，辛苦之甚，岂可具陈哉！ ◎臣松之以为：孔子称“贤者避世，其次避地”，盖贵其识见安危，去就得所也。许靖羁客会稽，闾阎之士，孙策之来，于靖何为？而乃泛万里之海，入疫疠之乡，致使尊弱涂炭，百罹备经，可谓自贻矣。谋臣若斯，难以言智。孰若安时处顺，端拱吴、越，与张昭、张纮之俦同保元吉者哉？ ◎李龙官曰：谋臣，疑当作“谋身”。盖讥文休避地江东，室家颠沛，无保身之哲也。◎何焯曰：袁术僭盗，策为部曲，文休避地，未可厚非。◎又曰：文休虽曰 “羁客”，然名满八区，诚畏为袁氏伪命所污。当时谁能预料伯符绝术，厥后兄弟相继开吴鼎立哉？即于季玉，非有君臣之分，慕仰宗杰，希欲归命，亦与临难邀利殊科，论者原其本末可也。◎康发祥曰：文休可议，不在蹈海，而在踰城。如必以泛海为口实，则邴根矩、管幼安之往依公孙又何称焉？ 惧卒颠仆，永为亡虏，忧瘁惨惨，忘寝与食。欲附奉朝贡使，自获济通，归死阙庭，而荆州水陆无津，交部驿使断绝。欲上益州，复有峻防，故官长吏，一不得入。前令交阯太守士威彦， 士燮字威彦。 深相分托于益州兄弟，又靖亦自与书，辛苦恳恻，而复寂寞，未有报应。虽仰瞻光灵，延颈企踵，何由假翼自致哉？</description></item><item><title>卷三十九·蜀书九·董刘马陈董吕传第九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-39/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-39/</guid><description>卷三十九·蜀书九·董刘马陈董吕传第九 ¶ 蜀书九
¶ 三国志三十九董刘马陈董吕传第九 ◎刘咸炘曰：董和参署府事，马良、董允、陈祗皆为侍中，刘巴、陈震、董允、陈祗、吕乂俱为尚书令，故合之。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 董和传、刘巴传、陈震传、董允传、吕乂传 校录：初晨一缕光 马良传 文本提供：三国友盟 复校：擎骥
董和 ¶ 董和字幼宰，南郡枝江人也， ◎《郡国志》：荆州南郡枝江。◎《一统志》：枝江故城，今湖北荆州府枝江县东。◎谢鍾英曰：当在今松滋县北，当阳县南。◎刘家立曰：距枝江县有镇曰董市，今尚题曰“汉董幼宰故里”。 其先本巴郡江州人。 巴郡治江州，见《刘璋传》。 汉末，和率宗族西迁， ◎沈家本曰：此文疑有脱误。若由巴郡，是东迁，非西迁也。且和既迁南郡，又安得仕于益州牧刘璋哉？疑本云“巴郡江州人也，其先本南郡枝江人”，于下文方合。◎弼按：解作由南郡西迁，亦可通。 益州牧刘璋以为牛鞞、 音髀。 江原长、 ◎《郡国志》：益州犍为郡牛鞞；蜀郡江原。◎《一统志》：牛鞞故城，今成都府简州东。江原故城，今成都府重庆州东南。 成都令。蜀土富实， 毛本“实”作“贵”。 时俗奢侈，货殖之家，侯服玉食，婚姻葬送，倾家竭产。和躬率以俭，恶衣蔬食，防遏踰僭，为之轨制，所在皆移风变善，畏而不犯。然县界豪强惮和严法，说璋转和为巴东属国都尉。 ◎巴东属国，见《后主传》延熙十一年“涪陵属国”注。◎吴增僅曰：建安六年，刘璋分巴郡置巴东属国，治涪陵。建安末，先主改属国为涪陵郡。 吏民老弱相携乞留和者数千人，璋听留二年，还迁益州太守， ◎胡三省曰：此益州太守非汉武帝所开置之益州郡也。武帝所置之益州郡，刘蜀为南中地宅。盖刘璋置益州太守与蜀郡太守并治成都郭下。◎弼按：本传下文“与蛮夷从事，务推诚心，南土爱而信之”，是仍为南中之益州郡，后改为建宁郡者是也，胡注误。 其清约如前。与蛮夷从事，务推诚心，南土爱而信之。
¶ 先主定蜀，征和为掌军中郎将， 掌军中郎将，一人，蜀所置。 与军师将军诸葛亮并署左将军大司马府事， ◎胡三省曰：署府事者，总录军府事也。◎何焯曰：董和并署，李严并托，皆所慰蜀士大夫之心。特幼宰端良，正方倾邪耳。若使黄公衡不因丧败隔绝，则受遗当属斯人，不伤昭烈之明矣。 献可替否，共为欢交。自和居官食禄，外牧殊域，内幹机衡， 幹，疑作“斡”。 二十余年，死之日家无儋石之财。亮后为丞相，教与群下曰：“夫参署者，集众思广忠益也。 ◎胡三省曰：参署，谓所行之事，参其同异，署而行之也。 若远小嫌，难相违覆，旷阙损矣。 ◎胡三省曰：违，异也。覆，审也。难于违异，难于覆审，则事有旷阙损矣。远，于愿翻。 违覆而得中，犹弃弊蹻而获珠玉。 ◎胡三省曰：蹻，讫约翻，屐也，草履也。 然人心苦不能尽，惟徐元直处兹不惑，又董幼宰参署七年，事有不至，至于十反，来相启告。 ◎胡三省曰：此所谓相违覆也。 苟能慕元直之十一，幼宰之殷勤，有忠于国，则亮可少过矣。”又曰：“昔初交州平， ◎胡三省曰：亮躬耕陇亩，与崔州平、徐庶等友善。 屡闻得失，后交元直，勤见启诲，前参事于幼宰，每言则尽，后从事于伟度，数有谏止；虽姿性鄙暗，不能悉纳，然与此四子终始好合，亦足以明其不疑于直言也。”其追思和如此。 ◎或曰：《和传》末无“子允，自有传”之语，何也？ 伟度者， ◎赵一清曰：此注脱书名。 姓胡，名济，义阳人。 义阳，见《魏志·明纪》景初元年。 为亮主簿， 此与《姜维传》之“镇西大将军胡济”或别为一人。 有忠荩之效，故见褒述。亮卒，为中典军，统诸军，封成阳亭侯，迁中监军、前将军，督汉中，假节领兖州刺史，至右骠骑将军。济弟博，历长水校尉、尚书。</description></item><item><title>卷四十·蜀书十·刘彭廖李刘魏杨传第十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-40/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-40/</guid><description>卷四十·蜀书十·刘彭廖李刘魏杨传第十 ¶ 蜀书十刘彭廖李刘魏杨传第十 三国志四十
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 刘封传、魏延传 文本提供：三国友盟 彭羕传、廖立传、李严传、杨仪传 校录：鬼谷王诩 刘琰传 校录：初晨一缕光 复校：擎骥
刘封 ¶ 刘封者，本罗侯寇氏之子， ◎《左传·桓公十三年》：楚屈瑕伐罗。◎杜注：罗，熊姓国，在宜城县西山中。后徙南郡枝江县。◎《汉书·地理志》：长沙国罗。◎应劭曰：楚文王徙罗子自枝江居此。◎《郡国志》：南郡枝江，侯国，本罗国。长沙郡罗。◎《水经·江水注》：枝江，故罗国，盖罗徙也。罗故居宜城西山，楚文王又徙之于长沙，今罗县是矣。◎《湘水注》：汩水又西迳罗县北，本罗子国也。故在襄阳宜城县西。楚文王移之于此。秦立长沙郡，因以为县。水亦谓之罗水。◎《一统志》：罗县故城，在今湖南长沙府湘阴县东北。◎弼按：宜城为罗故国，一迁于枝江，再迁于长沙也。◎赵一清曰：罗侯，地名。传言继统罗国，岂寇恂之后有封于罗者乎？◎沈家本曰：寇恂封雍奴侯，其后有徙封者，无可考。《郡国志》长沙郡属县罗。不言是侯国，则罗国之封在永和五年后也。 长沙刘氏之甥也。先主至荆州，以未有继嗣，养封为子。及先主入蜀，自葭萌还攻刘璋，时封年二十余，有武艺，气力过人，将兵俱与诸葛亮、张飞等溯流西上，所在战克。益州既定，以封为副军中郎将。 ◎何焯曰：副军之名，失之尊宠太过，是以事当慎始。◎洪饴孙曰：副军中郎将，一人，蜀所置。
¶ 初，刘璋遣扶风孟达副法正， 达为孟他之子，详见《明纪》太和元年注引《三辅决录》。 各将兵二千人，使迎先主，先主因令达并领兵众， 宋本“兵”作“其”，郝《书》作“正”。 留屯江陵。蜀平后，以达为宜都太守。 ◎宜都郡，见《先主传》章武元年。◎张勃《吴录》云：刘备分南郡立宜都郡，领夷道、（很）〈佷〉山、夷陵三县。 建安二十四年，命达从秭归北攻房陵， 秭归，见《刘璋传》。房陵，今湖北郧阳府房县治，详见《魏志·文纪》延康元年注引《魏略》“以孟达领新城太守”注。 房陵太守蒯祺为达兵所害。 ◎胡三省曰：房陵县本属汉中郡，此郡疑刘表所置，使蒯祺守之；否则，祺自立也。 达将进攻上庸， 上庸，今湖北郧阳府竹山县东南，详见《魏志·武纪》建安二十年注。 先主阴恐达难独任，乃遣封自汉中乘沔水下统达军，与达会上庸。上庸太守申耽举众降，遣妻子及宗族诣成都。先主加耽征北将军，领上庸太守员乡侯如故， ◎周寿昌曰：○员乡，即郧乡县。○《水经·沔水注》：汉水又东迳长利谷南入谷，有长利故城，旧县也。○又云：汉水又东迳郧乡县故城南，谓之郧乡滩，县故黎也，即长利之郧乡矣。○盖长利在前汉属汉中郡，后汉省并于锡县。晋太康五年始立为郧乡县，此时已为乡侯之邑矣。 以耽弟仪为建信将军、西城太守， ◎西城郡即汉西城县，在今陕西兴安府西北，详见《魏志·武纪》建安二十年。◎赵一清曰：○《方舆纪要》卷七十九：郧阳府房县，秦为房陵县，汉属汉中郡。先主置房陵郡于此。或云郡刘表所置。竹山县，秦上庸县地，建安末置上庸郡。建安二十四年，上庸太守申耽降蜀。盖是时已分汉中为上庸郡也。○又卷五十六：汉中府城固县旧城在县东八里，有南北二城。北城汉县治也，南城蜀将刘封所筑。○《水经·沔水注》：郧乡县即长利之郧乡。晋太康五年立为县。西城，故汉中郡之属县也。汉末为西城郡。 迁封为副军将军。自关羽围樊城、襄阳，连呼封、达，令发兵自助。封、达辞以山郡初附，未可动摇，不承羽命。会羽覆败，先主恨之。又封与达忿争不和，封寻夺达鼓吹。 ◎胡三省曰：○《乐纂》曰：《司马法》： “军中之乐，鼓笛为上，使闻之者壮勇而乐和。细丝、高竹不可用也，虑悲声感人，士卒思归之故也。”唐绍曰：“鼓吹之乐以为军容。昔黄帝涿鹿有功，以为警卫。”刘昫曰：“鼓吹本军旅之音，马上奏之。自汉以来，北狄之乐，总归鼓吹署。”○余按：汉制，万人将军给鼓吹。吹，昌瑞翻。 达既惧罪，又忿恚封，遂发表辞先主，率所领降魏。 ◎《魏略》载达辞先主表曰：“伏惟殿下将建伊、吕之业，追桓、文之功，大事草创，假势吴、楚，是以有为之士深睹归趣。臣委质已来，愆戾山积，臣犹自知，况于君乎！今王朝以兴，英俊鳞集，臣内无辅佐之器，外无将领之才，列次功臣，诚自愧也。臣闻范蠡识微，浮于五湖； ◎《国语》：越灭吴，范蠡乘轻舟以浮于五湖，莫知其所终极。 咎犯谢罪，逡巡于河上。 ◎《左传·僖公二十四年》：秦伯纳公子重耳。及河，子犯以壁授公子，曰：“臣负羁绁从君巡于天下，臣之罪甚多矣。臣犹知之，而况君乎？请由此亡。” 夫际会之间，请命乞身。何则？欲洁去就之分也。况臣卑鄙，无元功巨勋，自系于时，窃慕前贤，早思远耻。昔申生至孝见疑于亲，子胥至忠见诛于君，蒙恬拓境而被大刑，乐毅破齐而遭谗佞，臣每读其书，未尝不慷慨流涕，而亲当其事，益以伤绝。何者？荆州覆败，大臣失节，百无一还。惟臣寻事，自致房陵、上庸，而复乞身，自放于外。伏想殿下圣恩感悟，愍臣之心，悼臣之举。臣诚小人，不能始终，知而为之，敢谓非罪！臣每闻交绝无恶声，去臣无怨辞，臣过奉教于君子， 或疑“过”作“故”。 愿君王勉之也。” 魏文帝善达之姿才容观， ◎毛本“容”作“雄”。◎《魏志·刘晔传》：延康元年，蜀将孟达率众降。达有容止才观，文帝甚器爱之。 以为散骑常侍、建武将军， ◎洪饴孙曰：建武将军，一人，第四品，魏置。 封平阳亭侯。 ◎赵一清曰：○《方舆纪要》卷五十六：魏置平阳县，属魏兴郡。在今兴安州东。◎谢鍾英曰：○平阳，沈《志》“魏立，晋改曰兴晋”，《一统志》“今郧西县西北”。○鍾英按：当在今郧阳府郧西县西甲河西。◎弼按：此与山西之平阳同名异地。 合房陵、上庸、西城三郡， “三郡”下当有“为新城郡”四字，《水经·沔水注》及《通鉴》皆有之。 达领新城太守。 魏文帝与达书，见《魏志·明纪》太和元年注引《魏略》。 遣征南将军夏侯尚、右将军徐晃与达共袭封。</description></item><item><title>卷四十一·蜀书十一·霍王向张杨费传第十一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-41/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-41/</guid><description>卷四十一·蜀书十一·霍王向张杨费传第十一 ¶ 蜀书十一霍王向张杨费传第十一 三国志四十一
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：初晨一缕光 复校：擎骥
霍峻 ¶ 霍峻字仲邈，南郡枝江人也。 枝江，见《董和传》。 兄笃，于乡里合部曲数百人。 ◎各本“部”皆作“郡”，误。宋、元本不误。◎潘眉曰：“部曲”是也。凡领兵，营有五部，部有校尉及军司马。部下有曲，曲有军候。 笃卒，荆州牧刘表令峻摄其众。表卒，峻率众归先主，先主以峻为中郎将。先主自葭萌南还袭刘璋，留峻守葭萌城。张鲁遣将杨帛诱峻，求共守城，峻曰：“小人头可得，城不可得。”帛乃退去。后璋将扶禁、向存等帅万余人由阆水上， ◎胡三省曰：○扶，姓。禁，名。帅，读曰率。阆水即西汉水，《禹贡》所谓“嶓冢导漾，东流为汉”者也。○《水经注》：漾水出陇西氐道县嶓冢山，谓之西汉水；东南至广汉白水县西，又东南至葭萌县，又东南过巴郡阆中县与阆水会。水出阆阳县而东，迳其县南，又东注汉水。昔刘璋攻霍峻于葭萌也，自此水上。又东南入汉州江津县东南入于江。○余据此水，今谓之嘉陵江。 攻围峻，且一年，不能下。峻城中兵才数百人，伺其怠隙，选精锐出击，大破之，即斩存首。先主定蜀，嘉峻之功，乃分广汉为梓潼郡， 梓潼郡，见《后主传》建兴九年。 以峻为梓潼太守、裨将军。在官三年，年四十卒，还葬成都。先主甚悼惜，乃诏诸葛亮曰：“峻既佳士，加有功于国，欲行酹。”遂亲率群僚临会吊祭，因留宿墓上，当时荣之。
¶ 子弋，字绍先，先主末年为太子舍人。后主践阼，除谒者。丞相诸葛亮北驻汉中，请为记室，使与子乔共周旋游处。亮卒，为黄门侍郎。后主立太子璿，以弋为中庶子， 后主犹用弋、宪为宫僚，则慎选家法之善可知。 璿好骑射，出入无度，弋援引古义，尽言规谏，甚得切磋之体。后为参军、庲降屯副贰都督， ◎本志《李恢传》：章武元年，庲降都督邓方卒，以恢为庲降都督，住平夷县。◎裴注云：庲降，地名，去蜀二千余里。时未有宁州，号为南中，立此职以总摄之。晋泰始中，始分为宁州。◎《马忠传》：故都督常住平夷县。至忠，乃移治 县。◎《华阳国志》卷四云：建安十九年，刘先主定蜀，遣南郡邓方以朱提太守、庲降都督治南昌县。方亡，先主用李恢为都督，治平夷县。诸葛亮平四郡，改益州为建宁，以李恢为太守，移治县。李恢卒，以张翼为都督。夷帅刘胄反，以马忠代之。忠卒，以张表代之，以杨羲为参军，副贰之。后以阎宇为都督，霍弋为参军。弋甚善参毗之礼，代宇为监军、安南将军。抚和异俗，为之立法施教，轻重允当，夷、晋安之。◎又云：建宁郡治县，故庲降都督屯也。◎胡三省曰：平夷县属牂牁郡，余据《蜀志》“庲降督治平夷”，盖侨治，非庲降之本地也。至马忠为庲降督，乃自平夷移住建宁县，后遂为宁州治所。◎又云：○《水经注》：宁州建宁县，故庲降都督屯，蜀后主建兴三年分益州郡置之。◎吴增僅曰：建安十九年先主定蜀，置庲降都督统南中诸郡。初治南昌，旋徙治平夷，延熙中又徙治县。◎又云：蜀置四都督，惟庲降都督统南中诸郡，异于永安、江州、汉中三都督。◎洪亮吉曰：建宁郡本汉益州郡，蜀汉建兴三年改今名，郡治县，蜀汉庲降都督自平夷县移治此。◎谢鍾英曰：○南昌县，蜀立，地缺。○《一统志》：平夷废县，今云南曲靖府平夷县境。○又云：平夷废县，在今贵州遵义府仁怀县西南。《唐志》有平夷县，在今云南陆凉州界，非此县也。○二说未知孰是。◎建宁郡县，见《后主传》建兴三年。 又转护军，统事如前。时永昌郡夷獠 永昌郡，见《后主传》建兴三年。 恃险不宾，数为寇害，乃以弋领永昌太守，率偏军讨之，遂斩其豪帅，破坏邑落，郡界宁静。迁监军、翊军将军，领建宁太守，还统南郡事。 ◎萧常《续后汉书音义》曰：南郡属吴，无还统之理。时弋领永昌，复领建宁，故曰“两郡”。◎赵一清曰：“南郡”字误，蜀称益州为南中，非汉荆州之南郡，或是“南中郡县”，史省文。 景耀六年，进号安南将军。是岁，蜀并于魏。弋与巴东领军襄阳罗宪各保全一方，举以内附，咸因仍前任，宠待有加。 ◎《汉晋春秋》曰：霍弋闻魏军来，弋欲赴成都，后主以备敌既定，不听。及成都不守，弋素服号哭，大临三日。诸将咸劝宜速降，弋曰：“今道路隔塞，未详主之安危，大故去就，不可苟也。若主上与魏和，见遇以礼，则保境而降，不晚也。若万一危辱，吾将以死拒之，何论迟速邪！”得后主东迁之问，始率六郡将守上表曰： ◎胡三省曰：南中七郡，而此言六郡者，盖越巂已降魏也。 “臣闻人生于三，事之如一， ◎胡三省曰：无父母乌生？无君乌以为生？所谓人生在三也。 惟难所在，则致其命。今臣国败主附，守死无所，是以委质，不敢有二。” 宋本“二”作“贰”，《通鉴》同。 晋文王善之，又拜南中都督，委以本任。后遣将兵救援吕兴，平交阯、日南、九真三郡， 吕兴事及三郡均见《魏志·陈留王纪》咸熙元年。 功封列侯，进号崇赏焉。弋孙彪，晋越巂太守。◎《襄阳记》曰：罗宪字令则。 ◎胡三省曰：○《姓谱》：罗本颛顼末胤，受封于罗国，为楚所灭，子孙以为氏。 父蒙，避乱于蜀，官至广汉太守。宪少以才学知名，年十三能属文。 ◎《晋书·罗宪传》：早知名，师事谯周，周门人称为子贡。 后主立太子，为太子舍人，迁庶子、尚书吏部郎，以宣信校尉 ◎洪饴孙曰：宣信校尉，一人，蜀所置，主使命。 再使于吴，吴人称羡焉。 宋本“羡”作“美”，《晋书》无“羡”字。 时黄晧预政，众多附之，宪独不与同，晧恚，左迁巴东太守。时右大将军阎宇都督巴东，为领军，后主拜宪为宇副贰。魏之伐蜀，召宇西还， 阎宇事见《马忠传》、《姜维传》。 留宇二千人，令宪守永安城。寻闻成都败，城中扰动，江边长吏皆弃城走，宪斩称成都乱者一人，百姓乃定。得后主委质问至，乃帅所统临于都亭三日。 ◎胡三省曰：都亭，永安之都亭也。 吴闻蜀败，起兵西上，外托救援，内欲袭宪。宪曰：“本朝倾覆，吴为唇齿，不恤我难而徼其利，背盟违约。且汉已亡，吴何得久，宁能为吴降虏乎！”保城缮甲，告誓将士，厉以节义，莫不用命。吴闻钟、邓败，百城无主，有兼蜀之志，而巴东固守，兵不得过，使步协率众而西。 ◎胡三省曰：协，步骘子，吴以为抚军将军。 宪临江拒射，不能御，遣参军杨宗突围北出，告急安东将军陈骞，又送文武印绶、任子诣晋王。协攻城，宪出与战，大破其军。孙休怒，复遣陆抗等帅众三万人增宪之围。 ◎胡三省曰：时吴以陆抗为镇军将军，都督西陵。 被攻凡六月日而救援不到，城中疾病大半。或说宪奔走之计， ◎《晋书·宪传》：或劝南出牂柯，北奔上庸，可以保全。 宪曰：“夫为人主，百姓所仰，危不能安，急而弃之，君子不为也，毕命于此矣。”陈骞言于晋王，遣荆州刺史胡烈救宪，抗等引退。 ◎《吴志·孙休传》：永安七年二月，镇军陆抗、抚军步协、征西将军留平、建平太守盛曼率众围巴东守将罗宪。七月，魏使将军胡烈步骑二万侵西陵以救罗宪，陆抗等引军退。 晋王即委前任，拜宪淩江将军， ◎《晋书》、《通鉴》“淩”作“陵”。◎胡三省曰：○沈约《志》：魏置淩江将军，为四十号之首，言欲陵驾江流，以荡平吴会也。 封万年亭侯。会武陵四县举众叛吴，以宪为武陵太守、巴东监军。泰始元年改封西鄂县侯。 ◎西鄂，见《魏志·杜袭传》。◎沈家本曰：罗宪由亭侯封县侯，乃进封，非改封，“改”字疑误。 宪遣妻子居洛阳，武帝以子袭为给事中。三年冬，入朝，进位冠军将军，假节。 ◎《晋书·宪传》：泰始初入朝，诏曰：“宪忠烈果毅，有才策器幹，可给鼓吹。”又赐山玄玉佩剑。 四年三月，从帝宴于华林园，诏问蜀大臣子弟，后问先辈宜时叙用者，宪荐蜀郡常忌、 ◎《华阳国志》卷十一云：常勖字修业，蜀郡江原人。从父闳，汉中、广汉太守。勖少与闳子忌齐名。忌字茂通，蜀谒者、黄门侍郎。丧亲，以致孝闻，察孝廉为郎。使吴，称职。晋武帝践祚，拜骑都尉。除河内令。 杜轸、 ◎《华阳国志》云：杜轸字超宗，蜀郡成都人。父雄，字伯休，安汉、雒令。轸少师谯周，发明高经于谯氏之门，郡命为功曹。 寿良、 ◎《华阳国志》云：寿良字文淑，蜀郡成都人。父、祖二世犍为太守。良少与犍为张微、费缉并知名，治《春秋》三传，贯通五经，澡身贞素。州从事、散骑、黄门侍郎。 巴西陈寿、 ◎《华阳国志》云：陈寿字承祚，巴西安汉人也。少受学于散骑常侍谯周，治《尚书》、三传，锐精《史》、《汉》。聪警敏识，属文富艳。初应州命，卫将军主簿，东观秘书郎，散骑、黄门侍郎。大同后，察孝廉，为本郡中正。益部自建武后，蜀郡郑伯邑、太尉赵彦信及汉中陈申伯、祝元灵，广汉王文表皆以博学洽闻，作《巴蜀耆旧传》。寿以为不足经远，乃并巴、汉撰为《益部耆旧传》十篇。散骑常侍文立表呈其传，武帝善之。再为著作郎。吴平后，寿乃（鸩）〈鸠〉合三国史，著魏、吴、蜀三书六十五篇，号《三国志》；又著《古国志》五十篇；品藻典雅。中书监荀勖、令张华深爱之，以班固、史迁不足方也。出为平阳侯相。华又表令次定《诸葛亮故事》，集为二十四篇。时寿良亦集，故颇不同。复入为著作。镇南将军杜预表为散骑侍郎，诏曰： “昨適用蜀人寿良具员，且可以为侍御史。”上《官司论》七篇，依据典故，议所因革。又上《释讳》、《广国论》。华表令兼中书郎，而寿《魏志》有失勖意，勖不欲其处内，表为长广太守。继母遗令不附葬，以是见讥。数岁，除太子中庶子，再兼散骑常侍。惠帝谓司空张华曰：“寿才宜真，不足久兼也。”华表欲登九卿，会受诛，忠贤排摈，寿遂卒洛下，位望不充其才，当时冤之。 南郡高轨、 ◎沈家本曰：轨，疑高翔之后。 高阳吕雅、 宋本“高”作“南”，是。南阳吕雅，见前《吕乂传》。 许国、 ◎沈家本曰：国，疑许慈之后。 江夏费恭、 费恭，见《费祎传》。 琅邪诸葛京、 诸葛京，见《诸葛亮传》。 汝南陈裕， 裕，陈祗子，见《董允传》。 即皆叙用，咸显于世。宪还，袭取吴之巫城， 巫城，见《先主传》章武元年。 因上伐吴之策。宪方亮严正，待士不倦，轻财好施，不治产业。六年薨，赠安南将军，谥曰烈侯。子袭以淩江将军领部曲，早卒，追赠广汉太守。袭子徽，顺阳内史，永嘉五年为王如所杀。此作“献”，名与本传不同，未详孰是也。 ◎何焯曰：观裴注所云，知《襄阳记》本作“献”，今为后人追改，注为赘矣。◎《晋书校文》云：《襄阳耆旧传》作“献”。以字“令则”推之，当从此传作“宪”。◎赵一清曰：○《晋书·罗尚传》：宪兄子尚，字敬之，一名仲。父式，牂柯太守。尚，太康末为梁州刺史，假节，平西将军，益州刺史，西戎校尉。性贪少断，蜀人言曰：“尚之所爱，非邪则佞；尚之所憎，非忠则正。富拟鲁、卫，家成市里；贪如豺狼，无复极已。”又曰：“蜀贼尚可，罗尚杀我。平西将军，反更为祸。”尚破斩李特，特子雄僭号，都于郫城。尚卒，雄遂据有蜀土。</description></item><item><title>卷四十二·蜀书十二·杜周杜许孟来尹李谯郤传第十二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-42/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-42/</guid><description>卷四十二·蜀书十二·杜周杜许孟来尹李谯郤传第十二 ¶ 蜀书十二杜周杜许孟来尹李谯郤传第十二 三国志四十二
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：魔纱兔 复校：擎骥
杜微 ¶ 杜微字国辅， ◎钱大昭曰：《汉季辅臣赞》作“字辅国”。 梓潼涪人也。 梓潼郡，见《后主传》建兴九年。涪，见《刘璋传》。 少受学于广汉任安。 任安，见《秦宓传》注引《益部耆旧传》。 刘璋辟为从事，以疾去官。及先主定蜀，微常称聋，闭门不出。建兴二年，丞相亮领益州牧，选迎皆妙简旧德，以秦宓为别驾，五梁为功曹， ◎周寿昌曰：“五”即“伍”，姓也。《汉书·艺文志》伍子胥俱作“五子胥”。◎钱大昕曰：五，古“伍”字，《吕氏春秋》 “五员亡荆”，《人表》伍参亦作“五参”，非文之讹。 微为主簿。微固辞，轝而致之。既致，亮引见微，微自陈谢。亮以微不闻人语，于坐上与书曰：“服闻德行，饥渴历时，清浊异流，无缘咨覯。王元泰、李伯仁、王文仪、杨季休、丁君幹、李永南兄弟、文仲宝等， ◎王谋字元泰，见《季汉辅臣赞》。王连字文仪，杨洪字季休，均有传。李永南兄弟亦见《辅臣赞》。文恭字仲宝，见《廖立传》。李伯仁、丁君幹未详。◎钱大昕曰：君幹，疑即《出师表》所称丁立也。 每叹高志，未见如旧。猥以空虚，统领贵州，德薄任重，惨惨忧虑。朝廷主公今年始十八， ◎朱邦衡曰：○“主公”二字疑衍。○亭林云： 亭林，顾炎武之号。 《武侯集》中凡称“先主”，本称“先帝”，传入中原，魏人追改是也。○此处既有“朝廷”字，则此二字定属衍文。 天姿仁敏，爱德下士。天下之人思慕汉室，欲与君因天顺民，辅此明主，以隆季兴之功，著勋于竹帛也。以谓贤愚不相为谋，故自割绝，守劳而已，不图自屈也。”微自乞老病求归，亮又与书答曰：“曹丕篡弑，自立为帝，是犹土龙刍狗之有名也。欲与群贤因其邪伪，以正道灭之。怪君未有相诲，便欲求还于山野。丕又大兴劳役，以向吴、楚。今因丕多务，且以闭境勤农， 元本“勤”作“劝”。 育养民物，并治甲兵，以待其挫，然后伐之，可使兵不战民不劳而天下定也。君但当以德辅时耳，不责君军事，何为汲汲欲求去乎！”其敬微如此。 ◎李光地曰：三代以下，宰相谁有此盛德事乎？声教遣言，犹足振兴乎百世，况亲受乎！ 拜为谏议大夫，以从其志。
¶ 五梁者，字德山，犍为南安人也， 南安，见《杨洪传》。 以儒学节操称。从议郎迁谏议大夫、五官中郎将。
周群 ¶ 周群字仲直， ◎钱大昭曰：《季汉辅臣赞》作“字仲宣”。 巴西阆中人也。 巴西郡治阆中，见《魏志·武纪》建安二十年。 父舒，字叔布，少学术于广汉杨厚，名亚董扶、任安。 杨厚、董扶，均见《刘焉传》注。任安，见《秦宓传》注。 数被征，终不诣。时人有问：“《春秋谶》曰‘代汉者当涂高’，此何谓也？”舒曰：“当涂高者，魏也。” ◎范《书·公孙述传》：帝与述书曰：“‘代汉者当塗高’，君岂高之身邪？”◎《东观记》曰：光武与述书曰：“承赤者，黄也；姓当涂，其名高也。”◎《文选·景福殿〈赋〉》李注引《献帝纪》以为故白马令李云之言。当涂高，互见《魏志·文纪》延康元年注引禅代众事。 乡党学者私传其语。群少受学于舒，专心候业。于庭中作小楼，家富多奴，常令奴更直于楼上视天灾，才见一气，即白群，群自上楼观之，不避晨夜。故凡有气候，无不见之者，是以所言多中。 ◎《拾遗记》卷八云：周群妙闲算术谶说。游岷山采药，见一白猿从绝峰而下，对群而立。群抽所佩书刀抗猿，猿化为一老翁，握中有玉版，长八寸，以授群。群问曰：“公是何年生？”答曰：“已衰迈也，忘其年月，犹忆轩辕时始学历数，风后、容成皆黄帝之史，就余授历数。至颛顼时考定日月星辰之运，尤多差异。及春秋时，有子韦、子野、裨灶之徒，权略虽验，未得其门。迩来世代兴亡，不复可记，因以相袭。至大汉时，有洛下闳，颇得其旨。”群服其言，更精勤算术，及考校年历之运，验于图纬，知蜀应灭。及明年，归命奔吴。皆云周群详阴阳之精妙也。蜀人谓之后圣。白猿之异，有似越人所记，而事皆迂诞，似是而非。 州牧刘璋辟以为师友从事。 师友从事，见《吴志·士燮传》。 ◎《续汉书》曰：建安七年，越巂有男子化为女人，时群言哀帝时亦有此，将易代之祥也。 《续汉志·五行志五》所载与此同，惟云“时周群上言”。按，此乃群自言占验，非上言也。 至二十五年，献帝果封于山阳。十二年十月，有星孛于鹑尾，荆州分野，群以为荆州牧将死而失土。明年秋，刘表卒，曹公平荆州。十七年十二月，星孛于五诸侯，群以为西方专据土地者皆将失土。是时刘璋据益州，张鲁据汉中，韩遂据凉州，宋建据枹罕。明年冬，曹公遣偏将击凉州。十九年，获宋建，韩遂逃于羌中，被杀。其年秋，璋失益州。二十年秋，曹公攻汉中，张鲁降。 先主定蜀，署儒林校尉。 ◎洪饴孙曰：儒林校尉，一人，蜀所置。 先主欲与曹公争汉中，问群，群对曰：“当得其地，不得其民也。若出偏军，必不利，当戒慎之！”时州后部司马蜀郡张裕亦晓占候，而天才过群， 裕字南和。 谏先主曰：“不可争汉中，军必不利。”先主竟不用裕言，果得地而不得民也。 ◎或曰：曹操自至汉中引出张郃等诸军，未闻移其民也，群言“得地不得民”，妄甚。◎弼按：《魏志·杜袭传》“袭随太祖到汉中讨张鲁，太祖还，袭留督汉中军事，绥怀开导，百姓自乐出徙洛、邺者八万余口”，此为得地不得民之证。 遣将军吴兰、雷铜等入武都，皆没不还， 事见《魏志·武纪》建安二十三年。《先主传》作“雷同”。 悉如群言。于是举群茂才。</description></item><item><title>卷四十三·蜀书十三·黄李吕马王张传第十三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-43/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-43/</guid><description>卷四十三·蜀书十三·黄李吕马王张传第十三 ¶ 蜀书十三黄李吕马王张传第十三 三国志四十三
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 黄权传 校录：初晨一缕光 李恢传、吕凯传、马忠传、王平传、张嶷传 校录：梦起风回 复校：擎骥
黄权 ¶ 黄权字公衡，巴西阆中人也。 巴西郡治阆中，今四川保宁府阆中县西，详见《魏志·武纪》建安二十年。 少为郡史， ◎宋本“史”作“吏”。◎梁章钜曰：杨戏《辅臣赞》称黄权为越骑。◎弼按：《辅臣赞》称杨季休为越骑，非赞黄公衡也，梁说误。 州牧刘璋召为主簿。时别驾张松建议，宜迎先主，使伐张鲁。权谏曰：“左将军有骁名， ◎范《书·刘焉传》：黄权谏曰：“刘备有枭名。”◎章怀注：枭，即“（饶）〈骁〉”也。◎胡三省曰：曹操表刘备为左将军，故称之。 今请到，欲以部曲遇之，则不满其心，欲以宾客礼待，则一国不容二君。若客有泰山之安，则主有累卵之危。可但闭境，以待河清。” 《通鉴》作“不若闭境，以待时清”。 璋不听，竟遣使迎先主，出权为广汉长。 ◎《郡国志》：益州广汉郡广汉。◎《水经》：涪水南至小广魏，与梓潼水合。◎注：小广魏即广汉县地。◎旧志云：汉时县名与郡同者，类加“小”字以别之。今县属广汉郡，亦宜曰小广汉。《水经》本曹魏时人所作，故改“汉”为“魏”也。◎《一统志》：故城今四川潼川府遂宁县东北。 及先主袭取益州，将帅分下郡县，郡县望风景附，权闭城坚守，须刘璋稽服， ◎胡三省曰：稽，音启。言稽颡服从也。 乃诣降先主。 章怀注引此无“降”字。 先主假权偏将军。 ◎徐众《评》曰： ◎赵一清曰：众，当作“爰”。◎弼按：详见《魏志·臧洪传》注。 权既忠谏于主，又闭城坚守， 宋本“坚”作“拒”。 得事君之礼。武王下车，封比干之墓，表商容之闾，所以大显忠贤之士，而明示所贵之旨。先主假权将军，善矣，然犹薄少，未足彰忠义之高节，而大劝为善者之心。 及曹公破张鲁，鲁走入巴中，权进曰：“若失汉中，则三巴不振，此为割蜀之股臂也。” ◎胡三省曰：三巴，巴东、巴西、巴郡也。◎钱大昭曰：汉中为益州咽喉，最称要害, 故杨洪亦以为若无汉中则无蜀矣。按，初平六年，以临江属永宁郡。建安六年，刘璋改永宁为巴东郡，分巴郡垫江置巴西郡。合之巴郡，是为三巴也。◎弼按：三巴详见《魏志·武纪》建安二十年注。 于是先主以权为护军，率诸将迎鲁。鲁已还南郑，北降曹公，然卒破杜濩、朴胡， 杜濩、朴胡亦见《魏志·武纪》建安二十年。 杀夏侯渊，据汉中，皆权本谋也。
¶ 先主为汉中王，犹领益州牧，以权为治中从事。 权列名劝进，见《先主传》。 及称尊号，将东伐吴，权谏曰：“吴人悍战，又水军顺流，进易退难，臣请为先驱以尝寇， 《通鉴》 “顺流”作“沿流”，“尝寇”作“当寇”。 陛下宜为后镇。”先主不从，以权为镇北将军，督江北军以防魏师；先主自在江南。 郝《书》“在”作“军”。 及吴将军陆议 陆议即陆逊。 乘流断围， 章怀注引此“流”作“虚”。 南军败绩，先主引退。而道隔绝，权不得还，故率将所领降于魏。有司执法，白收权妻子。先主曰：“孤负黄权，权不负孤也。” ◎胡三省曰：以不能用权言也。 待之如初。 ◎臣松之以为：汉武用虚罔之言，灭李陵之家，刘主拒宪司所执，宥黄权之室，二主得失县邈远矣。 “远”字疑衍。 《诗》云“乐只君子，保艾尔后”， ◎《诗·小雅·南山有台》之辞。◎《毛传》云：艾，养。保，安也。◎宋本“艾”作“乂”。 其刘主之所谓也。 宋本无“所”字。</description></item><item><title>卷四十四·蜀书十四·蒋琬费祎姜维传第十四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-44/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-44/</guid><description>卷四十四·蜀书十四·蒋琬费祎姜维传第十四 ¶ 蜀书十四蒋琬费祎姜维传第十四 三国志四十四
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：eaglefly213 复校：擎骥
蒋琬 ¶ 蒋琬字公琰，零陵湘乡人也。 ◎零陵郡治泉陵，见《先主传》。湘乡县，后汉属零陵郡，三国吴改属衡阳郡。◎《一统志》：湘乡故城，今湖南长沙府湘乡县治。 弱冠与外弟泉陵刘敏俱知名。 ◎赵一清曰：○《永州府志》：蒋珩，泉陵人，仕吴，始兴太守、广州都督。后仕晋，开基江表，中原庶士相率归化，珩有力焉。○疑亦是琬之昆季，而分仕二国耳。 琬以州书佐随先主入蜀， ◎赵一清曰：○《寰宇记》卷七十二：蒋琬宅在益州华阳县东七里，又犀浦县有蒋桥，蒋琬宅于此，因以名桥。 除广都长。 广都，见《后主传》建兴十四年。 先主（常）[尝]因游观奄至广都，见琬众事不理，时又沈醉， ◎胡三省曰：沈醉，言为酒所沈滞也。 先主大怒，将加罪戮。军师将军诸葛亮请曰：“蒋琬，社稷之器，非百里之才也。其为政以安民为本，不以修饰为先，愿主公重加察之。” ◎胡三省曰：言再三加察也。 先主雅敬亮，乃不加罪，仓卒但免官而已。琬见推之后，夜梦有一牛头在门前，流血滂沱，意甚恶之，呼问占梦赵直。直曰：“夫见血者，事分明也。牛角及鼻，‘公’字之象，君位必当至公，大吉之征也。”顷之，为什邡令。 什邡，见《王连传》。 先主为汉中王，琬入为尚书郎。建兴元年，丞相亮开府，辟琬为东曹掾。举茂才，琬固让刘邕、阴化、庞延、廖淳， 刘邕字南和，见《季汉辅臣赞》。阴化见《邓芝传》。廖淳即廖化，见《宗预传》。庞延未详。 亮教答曰：“思惟背亲舍德，以殄百姓，众人既不隐于心，实又使远近不解其义，是以君宜显其功举，以明此选之清重也。”迁为参军。五年，亮住汉中， 毛本“住”作“位”，误。 琬与长史张裔统留府事。八年，代裔为长史，加抚军将军。 ◎洪饴孙曰：蜀置抚军将军一人。 亮数外出，琬常足食足兵以相供给。 公琰既足食足兵，何以武侯屡因粮尽退军？ 亮每言：“公琰托志忠雅，当与吾共赞王业者也。”密表后主曰：“臣若不幸，后事宜以付琬。”
¶ 亮卒，以琬为尚书令，俄而加行都护，假节，领益州刺史，迁大将军，录尚书事，封安阳亭侯。时新丧元帅，远近危悚。琬出类拔萃， ◎胡三省曰：类，伦也；萃，聚也。 处群僚之右，既无戚容，又无喜色，神守举止，有如平日，由是众望渐服。延熙元年，诏琬曰： “寇难未弭，曹叡骄凶，辽东三郡苦其暴虐，遂相纠结，与之离隔。叡大兴众役，还相攻伐。曩秦之亡，胜、广首难，今有此变，斯乃天时。君其治严，总帅诸军屯住汉中，须吴举动，东西掎角，以乘其衅。”又命琬开府，明年就加为大司马。
¶ 东曹掾杨戏素性简略，琬与言论，时不应答。或欲构戏于琬曰：“公与戏语而不见应，戏之慢上，不亦甚乎！”琬曰：“人心不同，各如其面； ◎胡三省曰：○《左传》：郑子产谓子皮曰：“人心不同，各如其面。吾岂谓子面如吾面乎？” 面从后言，古人之所诫也。 ◎胡三省曰：《尚书》舜、禹君臣之相告诫，其言曰：“汝无面从，退有后言。” 戏欲赞吾是耶，则非其本心，欲反吾言，则显吾之非，是以默然，是戏之快也。”又督农杨敏曾毁琬曰：“作事愦愦， ◎胡三省曰：督农，犹魏、吴之典农也。愦，古悔翻，闷闷也。◎又云：愦，古对翻，释云，心乱也。 诚非及前人。” 《通鉴》“非”作“不”。 或以白琬，主者请推治敏，琬曰：“吾实不如前人，无可推也。” ◎何焯曰：自反必期于当理，此伊、傅之心，非独宽厚。 主者重据听不推，则乞问其愦愦之状。琬曰：“苟其不如，则事不当理， 《通鉴》无“当”字，下句同。 事不当理，则愦愦矣。复何问邪？”后敏坐事系狱，众人犹惧其必死，琬心无適莫， ◎《论语》：孔子曰：“君子之于天下也，无適也，无莫也，义之与比。”◎谢显道曰：適可也，莫不可也。 得免重罪。 ◎《通鉴》“得”上有“敏”字。◎胡三省曰：此诸葛孔明所以属琬也。 其好恶存道，皆此类也。</description></item><item><title>卷四十五·蜀书十五·邓张宗杨传第十五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-45/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-45/</guid><description>卷四十五·蜀书十五·邓张宗杨传第十五 ¶ 蜀书十五邓张宗杨传第十五 三国志四十五
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 邓芝传、张翼传、宗预传 校录：初晨一缕光 杨戏传 文本提供：三国友盟 复校：擎骥
邓芝 ¶ 邓芝字伯苗，义阳新野人， ◎钱大昕曰：义阳不在蜀境内，汉末亦未有义阳郡，盖史据魏、晋之郡县书之，《来敏传》同。◎弼按：义阳郡详见《魏志·明纪》景初元年。新野县见《魏志·武纪》建安十三年。 汉司徒禹之后也。汉末入蜀，未见知待。时益州从事张裕善相， 张裕晓占候，见《周群传》。 芝往从之，裕谓芝曰：“君年过七十，位至大将军， ◎沈家本曰：“大”字衍。 封侯。”芝闻巴西太守庞羲好士，往依焉。 庞羲，见《刘焉传》。 先主定益州，芝为郫邸阁督。 郫县，见《杨洪传》。 先主出至郫，与语，大奇之，擢为郫令，迁广汉太守。所在清严有治绩，入为尚书。
¶ 先主薨于永安。先是，吴王孙权请和，先主累遣宋玮、费祎等与相报答。 ◎官本《考证》曰：《先主传》作“宗玮”。 丞相诸葛亮深虑权闻先主殂陨，恐有异计，未知所如。芝见亮曰：“今主上幼弱，初在位，宜遣大使重申吴好。” ◎胡三省曰：申亦重也，所以申固盟约也。 亮答之曰：“吾思之久矣，未得其人耳，今日始得之。”芝问其人为谁？亮曰：“即使君也。”乃遣芝修好于权。权果狐疑，不时见芝，芝乃自表请见权曰：“臣今来亦欲为吴，非但为蜀也。”权乃见之，语芝曰：“孤诚愿与蜀和亲，然恐蜀主幼弱，国小势偪，为魏所乘，不自保全，以此犹豫耳。”芝对曰：“吴、蜀二国四州之地， ◎胡三省曰：四州，荆、扬、梁、益也。◎弼按：四州，荆、扬、益、交也。是时未有梁州，胡注误。 大王命世之英，诸葛亮亦一时之杰也。蜀有重险之固， ◎胡三省曰：重险，谓外有斜、骆、子午之险，内有剑阁之险也。 吴有三江之阻， 三江，详见《许靖传》。 合此二长，共为唇齿，进可兼并天下，退可鼎足而立，此理之自然也。大王今若委质于魏，魏必上望大王之入朝，下求太子之内侍，若不从命，则奉辞伐叛，蜀必顺流 《通鉴》“必”见“亦”。 见可而进，如此，江南之地非复大王之有也。”权默然良久曰：“君言是也。”遂自绝魏，与蜀连和，遣张温报聘于蜀。蜀复令芝重往，权谓芝曰：“若天下太平，二主分治，不亦乐乎！”芝对曰：“夫天无二日，土无二王，如并魏之后，大王未深识天命者也，君各茂其德，臣各尽其忠，将提枹鼓，则战争方始耳。” ◎沈钦韩曰：○《史记·吴王濞传》：胶西王相谏王曰：“今大王与吴西乡，第令事成，两主分争，患乃始结。”○芝语本此。 权大笑曰：“君之诚款，乃当尔邪！”权与亮书曰：“丁厷掞张， ◎掞，音夷念反，或作艳。◎臣松之案：《汉书·礼乐志》曰“长离前掞光耀明”， ◎今本《汉志》作“长丽前掞光耀明”。◎晋灼曰：掞，即光炎字也。◎臣瓒曰：长丽，灵鸟也。故相如赋曰“前长丽而后矞皇”，旧说云鸾也。张衡《思玄赋》亦曰 “前长丽使拂羽”。◎师古曰：晋、瓒二说是也。丽，音离。掞，音艳。 左思《蜀都赋》“摛藻掞天庭”。孙权盖谓丁厷之言多浮艳也。 阴化不尽； 阴化，见《蒋琬传》。《华阳国志》 “丁厷”作“丁宏”，“不尽”作“不实”。 和合二国，唯有邓芝。”及亮北住汉中，以芝为中监军、扬武将军。 建兴六年，芝失利于箕谷，见《赵云传》。 亮卒，迁前军师、前将军，领兖州刺史，封阳武亭侯，顷之，为督江州。 ◎赵一清曰：○《寰宇记》卷百二十：黔州彭水县三峿山，邓芝曾大战于此。○《水经·江水注》：巴之三关，阳关一也。延熙中，蜀车骑将军邓芝为江州都督，治此。 权数与芝相闻，馈遗优渥。延熙六年，就迁为车骑将军，后假节。十一年，涪陵国人杀都尉反叛，芝率军征讨，即枭其渠帅，百姓安堵， ◎《后主传》：延熙十一年，涪陵属国民夷反。◎此脱“属”字。◎《华阳国志》云：延熙十三年，涪陵大姓徐巨反，车骑将军邓芝讨平之。乃移其豪徐、蔺、谢、危五千家于蜀，为猎射官。分羸弱配督将韩、蒋，名为助郡军，遂世掌部曲，为大姓。 ◎《华阳国志》曰：芝征涪陵，见玄猿缘山。芝性好弩，手自射猿，中之。猿拔其箭，卷木叶塞其创。芝曰：“嘻，吾违物之性，其将死矣！”一日，芝见猿抱子在树上，引弩射之，中猿母，其子为拔箭，以木叶塞创。芝乃叹息，投弩水中，自知当死。 十四年卒。 ◎赵一清曰：○《寰宇记》卷八十七：遂州青石县以界内有青石山为名，邓芝见此山美之，后遂葬焉。○又《魏书·地形志》：恒农郡北陕县有邓芝祠。○一清案：伯苗无闻于中土，疑是邓艾祠，“芝”字误也。</description></item><item><title>卷四十六·吴书一·孙破虏讨逆传第一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-46/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-46/</guid><description>卷四十六·吴书一·孙破虏讨逆传第一 ¶ 吴书一
¶ 三国志四十六孙破虏讨逆传第一 ◎潘眉曰：《吴书》有本纪，故孙晧欲为父和立本纪，韦昭执以和不登帝位，宜名为传。陈寿修志，乃悉改为传。◎刘咸炘曰：○尚氏云：坚讨黄巾功大，使张温听坚诛董卓，则汉不致乱；使诸郡如坚讨董卓，则长安不至迁。此寿所以题为“孙破虏”，而详序其起义兵、拒和亲、修汉陵诸事，评以有忠壮之烈也。○按：坚固当表彰，然题“破虏”则非为此。坚、策在吴本有帝王之追号，而是书不题，权、亮等为帝，又不直题其名而称主，故于坚、策亦题其生前之官。若如尚氏言，策题“讨逆”，又何功乎？◎沈君玱曰：既云《吴书》，而武烈、桓王俱通篇称名，与臣下一律，似非体。若标题称“破虏”、“讨逆”，或犹可。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：忘机子 复校：擎骥
破虏将军坚 ¶ 孙坚字文台，吴郡富春人， ◎《汉书·地理志》：会稽郡富春。◎《郡国志》：扬州吴郡富春。◎《孙权传》：黄武五年置东安郡，郡治富春，以全琮为太守，七年罢东安郡。◎《宋书·州郡志》：吴郡太守，富阳令，汉旧县，本曰“富春”，晋简文郑太后讳“春”，孝武改曰“富阳”。◎《水经注·渐江水注》：浙江又东北入富阳县，故富春也。晋后名“春”，改曰“富阳”也。浙江又东北迳富春县南，江南有山，孙武皇之先所葬也。汉末，墓上有光如云气属天。黄武五年，孙权以富春为东安郡。浙江又东北迳亭山西，山上有孙权父冢。◎《元和志》：富阳县东北去杭州七十三里，本汉富春县，晋孝武太元中避郑太后讳，改“春”为“阳”。◎《一统志》：故城，在今浙江杭州府富阳县治西北隅。◎杨守敬曰：《水经·渐江水注》云“山上有孙权父冢”，“权”字为“坚”字之讹。若是权父，则直称孙坚冢，盖鍾名晦而坚名显也。◎弼按：○《孙策传》：坚薨，还葬曲阿。○《吴录》云：尊坚庙曰始祖，墓曰高陵。○《孙权传》：太元元年，吴高陵松相斯拔。○《晋阳秋》：惠帝元康中，吴令谢询表为孙氏二君墓置守冢五人。○《吴地记》：盘门东北二里有孙坚及孙策坟。○《一统志》：孙王墓在江苏苏州府吴县南。○按据各书所载，文台初葬曲阿，后迁葬吴。杨氏谓《水经·渐江水注》当作“坚父冢”，诚无疑矣。 盖孙武之后也。 ◎《史记·孙武传》：孙子武者，齐人也。以兵法见于吴王阖闾，阖闾以为将，西破强楚，入郢，北威齐、晋，显名诸侯，孙子与有力焉。◎裴骃曰：○《越绝书》云：吴县巫门外大冢，孙武冢也，去县十里。◎弼按：孙武之后传于吴越，当原于此。互见《胡综传》。◎《宋书·符瑞志上》云：孙坚之祖名鍾，家在吴郡富春，独与母居，性至孝，遭岁荒，以种瓜为业。忽有三少年诣鍾乞瓜，鍾厚待之。三人谓鍾曰：“此山下善，可作冢，葬之当出天子。君可下山百步许，顾见我去，即可葬也。”鍾去三十步便反顾，见三人并乘白鹤飞去。鍾死，即葬其地。地在县城东，冢上数有光怪，云气五色，上属天，衍数里。父老相谓：“此非凡气，孙氏其兴矣。”◎《御览》卷五百五十九引《幽明录》所载孙鍾事略同。◎潘眉曰：陈《志》不详破虏父祖名字，裴注亦略之。◎赵一清曰：○张习孔《云谷卧余》云，刘敬叔《异苑》载坚父名鍾，因施瓜供异人而获吉地。敬叔刘宋时人，而《宋书》以鍾为坚祖，与《幽明录》同。○一清案：此传不称父名，似当依《异苑》以鍾为坚父。《寰宇记》卷九十三谓坚居阳平山，其祖种瓜于此。《郡县志》谓坚其玄孙，恐非。◎郑苏年曰：盖孙武之后，乃疑词，与《魏武纪》前云“曹参之后”，后云 “莫能审其生出本末”者同一用意。◎刘咸炘曰：○王云：盖者，疑词。○尚云：此与《魏武纪》同一传疑，使先主世系难明，亦必曰“其先盖中山靖王之后”矣。 ◎《吴书》曰：坚世仕吴，家于富春，葬于城东。冢上数有光怪，云气五色，上属于天，曼延数里。众皆往观视。父老相谓曰：“是非凡气，孙氏其兴矣！”及母怀妊坚，梦肠出绕吴昌门，寤而惧之，以告邻母。邻母曰：“安知非吉征也？” ◎《宋书·符瑞志》：坚母生坚，梦肠出绕吴昌门，以告邻母。邻母曰：“安知非吉祥也？”昌门，吴郭门也。◎赵一清曰：昌门，本曰阊阖门，亦曰阊门。 坚生，容貌不凡，性阔达，好奇节。 少为县吏。 时为汉灵帝建宁四年。 年十七，与父共载船至钱唐， ◎《汉书·地理志》：会稽郡钱唐，西部都尉治。◎《晋书·地理志》：吴郡钱唐。◎《一统志》：钱唐故城，在今浙江杭州府钱塘县西。秦始皇三十七年，东游过丹阳，至钱唐。汉为西部都尉治，后汉省。中平二年，封朱雋为钱唐侯，盖是时复置也。孙策入会稽，以程普为吴郡都尉治钱唐。◎吴增僅曰：钱唐，中兴后省。《吴志·阚泽传》 “除钱唐长”在建安初年，盖汉末复立，吴郡南部都尉治。◎谢鍾英曰：《全琮传》琮，吴郡钱唐人。黄武元年，封钱唐侯。◎王先谦曰：隋以前皆作“钱唐”，至唐以字系国号，加 “土”为“钱塘”。◎弼按：○《水经·渐江水注》：浙江又东迳灵隐山，山下有钱唐故县，浙江迳其南。○《钱唐记》曰：防海大塘在县东一里许，郡议曹华信家议立此塘以防海水，始开募，有能致一斛土者，即与钱一千。旬月之间，来者云集，塘未成而不复取，于是载土石者皆弃而去，塘以之成，故改名曰钱塘焉。○范《书·朱雋传》：封钱塘侯。○章怀注引《钱塘记》、《御览》卷七十四引刘道真《钱塘记》，所载均同。是则唐以前已有钱塘之名，王说似未可信。 会海贼胡玉等从匏里上掠取贾人财物， ◎谢鍾英曰：匏里宜近钱唐。 方于岸上分之，行旅皆住，船不敢进。坚谓父曰：“此贼可击，请讨之。”父曰：“非尔所图也。”坚行操刀上岸，以手东西指麾，若分部人兵以罗遮贼状。贼望见，以为官兵捕之，即委财物散走。坚追，斩得一级以还；父大惊。由是显闻，府召署假尉。会稽妖贼许昌起于句章， ◎《郡国志》：扬州会稽郡治山阴。会稽山在南，上有禹冢，有浙江。◎胡三省曰：○句章县属会稽郡。○《十三州志》：句践之地南至句无，其后并吴，因大城之，章霸功以示子孙，故曰句章。○句，音章句之句。◎潘眉曰：史炤《通鉴释文》“句，音钩”，胡三省据《经典释文》音九具反，如淳、韦昭皆音拘。然按阚骃《十三州志》，史炤音是也。◎《一统志》：山阴故城，范蠡所筑，见《越绝书》，今浙江绍兴府山阴县治。句章故城，今浙江宁波府慈溪县西南。 自称阳明皇帝， ◎《灵帝纪》曰：昌以其父为越王也。 冯本“王”作“主”，误。 与其子韶扇动诸县，众以万数。 ◎范《书·灵帝纪》：熹平元年十一月，会稽人许生自称越王，寇郡县。◎章怀注引《东观记》曰：会稽许昭聚众自称大将军，立父生为越王，攻破郡县。◎何焯曰：许生，《吴志》作“许昌”。许昭作“许韶”。◎惠栋曰：《天文志》、《臧洪传》皆作“许生”。晋讳“昭”，故作“韶”。◎潘眉曰：“昌”、“韶”字误。《讨逆传》注“严白虎投许昭于虏中”，亦不作“韶”，可证。◎弼按：范《书·朱雋传》“会稽太守尹端讨许昭失利”，亦作“许昭”。 坚以郡司马募召精勇，得千余人，与州郡合讨破之。 ◎胡三省曰：《百官志》郡有丞、长史而无司马，盖是时以盗起，置司马以主兵也。 是岁，熹平元年也。 是年孙坚年十八岁。 刺史臧旻列上功状， ◎臧旻事详《魏志·臧洪传》注引谢承《书》。◎范《书·灵帝纪》：熹平元年，遣扬州刺史臧旻、丹阳太守陈夤〖《通鉴》作“寅”。〗讨破之。三年十一月，大破许生于会稽，斩之。◎赵一清曰：○《咸淳临安志》：皇甫岩在於潜东一十五里，近平越城。旧志云皇甫嵩破妖贼许生于此，故名。○考《皇甫嵩传》，止载讨黄巾张角之事，而不及许昭。赞中所云“儁捷陈、颍，亦弭于越”，是时陈国、颍川各有贼起，朱儁与皇甫嵩共平之，嵩曾驻兵于此，史逸不载，亦未可知。◎弼按：○皇甫嵩、朱雋传赞注：谓平许昭也。 诏书除坚盐渎丞， ◎《郡国志》：徐州广陵郡盐渎。◎《一统志》：盐渎故城，今江苏淮安府盐城县西北。 数岁徙盱眙丞， ◎冯本“眙”作“咍”，误。◎《郡国志》：徐州下邳国盱台。◎《一统志》：盱眙故城，今安徽泗州盱眙县东北。◎孙策生于熹平四年，坚年二十一岁，当在为盱眙丞时。 又徙下邳丞。 ◎《郡国志》：下邳国治下邳。◎《一统志》：下邳故城，今江苏徐州府邳州东三里。◎孙坚为下邳丞，生权，见《权传》注引《江表传》。是岁光和五年，坚年二十八岁。 ◎《江表传》曰：坚历佐三县，所在有称，吏民亲附。乡里知旧，好事少年，往来者常数百人，坚接抚待养，有若子弟焉。
¶ 中平元年， 是年，孙坚年三十岁，子翊生。 黄巾贼帅张角起于魏郡，托有神灵，遣八使以善道教化天下，而潜相连结，自称黄天泰平。三月甲子，三十六万一旦俱发，天下响应，燔烧郡县，杀害长吏。 ◎范《书·灵帝纪》：中平元年，钜鹿人张角自称皇天，其部师有三十六万，皆著黄巾，同日反叛。◎《皇甫嵩传》：钜鹿张角自称“大贤良师”，奉事黄、老道，畜养弟子；跪拜首过，符水呪说以疗病，角因遣弟子八人使于四方，以善道教化天下，转相诳惑。十余年间，众徒数十万，连结郡国，自青、徐、幽、冀、荆、扬、兖、豫八州之人，莫不毕应。遂置三十六方，方犹将军号也。大方万余人，小方六七千，各立渠帅。讹言“苍天已死，黄天当立”，一时俱起，皆著黄巾为标帜，时人谓之“黄巾”，亦名为“蛾贼”。◎何焯曰：三十六方，不知何自沿写为“万”。◎惠栋曰：袁宏《纪》作“坊”，“方”与“坊”古字通，盖张角列部署为三十六坊，各有甲乙以别之也。 ◎《献帝春秋》曰：角称天公将军，角弟宝称地公将军，宝弟梁称人公将军。 ◎《通鉴考异》曰：○司马彪《九州春秋》云：角弟梁，梁弟宝。○袁《纪》云：角弟良、宝。◎弼按：《皇甫嵩传》作“角弟宝，宝弟梁”，《灵帝纪》亦云“获张角弟梁”。 汉遣车骑将军皇甫嵩、中郎将朱儁将兵讨击之。 ◎范《书·皇甫嵩传》：以嵩为左中郎将，持节，与右中郎将朱雋各统一军，共讨颍川黄巾。◎钱大昕曰：嵩以北地太守为左中郎将，与朱儁共讨黄巾。黄巾已平，乃拜左车骑将军。此时尚未为车骑也，疑传有误。 儁表请坚为左军司马， 宋本作“佐军”，《山阳公载记》作 “佐军”，见后注，《江表传》注亦作“佐军”，见《孙策传》注。儁为会稽上虞人，与坚同州里。 乡里少年随在下邳者皆愿从。坚又募诸商旅及淮、泗精兵，合千许人，与儁并力奋击，所向无前。 ◎《吴书》曰：坚乘胜深入，于西华失利。 ◎《郡国志》：豫州汝南郡西华。◎《一统志》：西华故城，今河南陈州府西华县南。 坚被创堕马，卧草中。军众分散，不知坚所在。坚所骑骢马驰还营，踣地呼鸣， 冯本“踣”作“倍”，误。 将士随马于草中得坚。坚还营十数日，创少愈，乃复出战。 汝、颍贼困迫，走保宛城。 ◎《郡国志》：荆州南阳郡治宛。◎《一统志》：宛县故城，今河南南阳府南阳县治。 坚身当一面，登城先入，众乃蚁附，遂大破之。 ◎范《书·朱雋传》：南阳黄巾数万，杀郡守，屯宛下，贼更以赵弘为帅，众十余万，据宛城。儁击弘，斩之。贼余帅韩忠复据宛拒儁，儁又大破之，贼遂解散。◎文台从朱儁力战当在此时。◎沈家本曰：儁自将精卒五千掩其东北，乘城而入，即此事。范史不言坚者，统于儁耳。 儁具以状闻上，拜坚别部司马。 ◎“上”字当属上句读，如后注引《吴录》“以状上”是也。拜坚别部司马，如下文“拜坚议郎”是也。陈本“上”字属下句读，误。◎《续百官志》：其别领营属为别部司马。 ◎《续汉书》曰：儁字公伟，会稽人。 朱儁事略见《魏志·武纪》初平元年。 少好学，为郡功曹，察孝廉，举进士。 ◎何焯曰：史传言“举进士”，始见于此。◎梁章钜曰：此与后人由科举出身者相仿。◎周寿昌曰：《后汉书》“儁”作“雋”，云“太守徐珪举雋孝廉，再迁除兰陵令”，其叙雋出身是也。若举进士，两汉无此制，即司马彪时亦不能有也。“进士”两字恐是“高第”之误。◎沈家本曰：两汉无进士之名，此云“举进士”，未详其义。梁氏欲以今制拟之，殊非其实。 汉朝以讨黄巾功 ◎姚范曰：“汉朝”当本吴人注记，绍统之书，何以云尔？ 拜车骑将军，累迁河南尹。董卓见儁，外甚亲纳，而心忌之，儁亦阴备焉。关东兵起，卓议移都，儁辄止卓。卓虽惮儁，然贪其名重，乃表拜太仆以自副。儁被召不肯受拜，因进曰：“国不宜迁，必孤天下望，成山东之结， 范《书·儁传》“结”作“衅”。 臣不见其可也。”有司诘曰：“召君受拜而君拒之，不问徙事而君陈之，何也？”儁曰：“副相国，非臣所堪也。迁都非计，臣之所急也。 范《书》作“迁都计非事所急也”。 辞所不堪，进臣所急， 范《书》作“言所非急”。 臣之所宜也。”有司曰：“迁都之事，初无此计也，就有，未露，何所受闻？”儁曰： “相国董卓为臣说之，臣闻之于相国。”有司不能屈，朝廷称服焉。后为太尉。 ◎徐州刺史陶谦等推雋为太师，见《魏志·陶谦传》注。◎范《书·雋传》：初平四年，代周忠为太尉，录尚书事，明年免。 李傕、郭汜相攻，劫质天子公卿，儁性刚，即发病而卒。 ◎范《书·雋传》：献帝诏雋与太尉杨彪等十余人譬郭汜，令与李傕和，汜不肯，遂留质雋等。雋素刚，即日发病卒。◎陈仁锡曰：雋不死于卓，得其死所。◎弼按：雋不死于董卓，而死于郭汜，奚以别乎？陈说谬甚。</description></item><item><title>卷四十七·吴书二·吴主传第二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-47/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-47/</guid><description>卷四十七·吴书二·吴主传第二 ¶ 吴书二
¶ 三国志四十七吴主传第二 ◎刘咸炘曰：○尚云：传名“吴主”，而传首直名“孙权”，不冠“吴主”，与《蜀志》“先主讳备”者异矣。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：把历史还给历史 复校：擎骥
吴主权 ¶ 孙权字仲谋。兄策既定诸郡，时权年十五， 时为汉献帝建安元年。 以为阳羡长。 ◎《郡国志》：扬州吴郡阳羡。◎三国吴改属吴兴郡。◎《孙亮传》：五凤二年，阳羡离里山大石自立。〖谢、王引此作“太元二年”，误。〗◎《孙晧传》：天玺元年，吴兴阳羡山有空石，长十余丈，名曰石室，在所表为大瑞。封禅国山。改元天纪，以协石文。◎《一统志》：阳羡故城，今江苏常州府宜兴县南五里。国山在常州府荆溪县西南五十里。◎《寰宇记》：国山本名离里山，山有九峰相连，亦名九斗山。孙晧封禅为中岳，改为国山。◎谢鍾英曰：在今宜兴县南五十里。◎弼按，阳羡国山，互见《孙亮传》五凤二年、《孙晧传》天玺元年。 ◎《江表传》曰：坚为下邳丞时，权生， 时在汉灵帝光和四年，详见《孙坚传》。 方颐大口，目有精光，坚异之，以为有贵象。 ◎《宋书·福瑞志》：孙坚妻吴氏初妊子策，梦月入其怀；后孕子权，又梦日入怀。告坚曰：“昔妊策，梦月入怀，今又梦日入怀，何也？”坚曰：“日月，阴阳之精，极贵之象，吾子孙其兴乎！”◎《妃嫔传》注引《搜神记》所载与此同。 及坚亡，策起事江东，权常随从。性度弘朗，仁而多断，好侠养士，始有知名，侔于父兄矣。每参同计谋，策甚奇之，自以为不及也。每请会宾客，常顾权曰：“此诸君，汝之将也。” ◎赵一清曰：此言未实。策之英武，何遽不及权？且亦未便自料年只二十六仓卒为人所害也。◎又曰：○韦续《九品书》：孙权行草在中中，行隶草在中下。 郡察孝廉，州举茂才， 权年十五，吴郡太守朱治举权为孝廉，见《朱治传》，又见《诸葛瑾传》。扬州刺史严象举权茂才，见《孙策传》。 行奉义校尉。 《孙策传》注引《吴录》作“奉业校尉”。 汉以策远修职贡，遣使者刘琬加锡命。琬语人曰：“吾观孙氏兄弟虽各才秀明达，然皆禄祚不终，惟中弟孝廉，形貌奇伟，骨体不恒，有大贵之表，年又最寿，尔试识之。” ◎《宋书·福瑞志》：权方颐大口，紫髯，长上短下。汉世有刘琬者，能相人，见权兄弟，曰：“孙氏兄弟虽各才智明达，然禄胙不终。唯中弟孝廉，形貌奇伟，骨体不恒，有大贵之表，年又最寿，尔其识之。”
¶ 建安四年，从策征庐江太守刘勋。勋破，进讨黄祖于沙羡。 庐江、沙羡，俱见《孙策传》。
¶ 五年，策薨，以事授权，权哭未及息。策长史张昭谓权曰：“孝廉，此宁哭时邪？ ◎胡三省曰：孙权先为阳羡长，郡察孝廉，故以称之。 且周公立法而伯禽不师，非欲违父，时不得行也。 ◎臣松之按：○《礼记·曾子问》： 《礼记·曾子问篇》。 子夏曰：“三年之丧，金革之事无避也者，礼与？初有司与？” ◎郑注：疑有司初使之然。 孔子曰：“吾闻诸老聃曰，昔者鲁公伯禽有为为之也。”○郑玄注曰： 宋、元本、冯本“郑”字上空格，误。 周人卒哭而致事。 ◎郑注：致事，还其职位于君也。 时有徐戎作难，伯禽卒哭而征之，急王事也。” ◎《正义》曰：周公致政之后，成王即位之时，周公犹在，则此云“伯禽卒哭”者，为母丧也。 ○昭所云“伯禽不师”，盖谓此也。 况今奸宄竞逐，豺狼满道，乃欲哀亲戚， ◎顾炎武《日知录》卷二十四云：古人称其父兄子弟亦曰亲戚。《韩诗外传》曾子曰“亲戚既没，虽欲孝，谁为孝”，此谓其父母。《左传·僖公二十四年》“封建亲戚，以蕃屏周”，此谓其子弟。《昭公二十年》棠君尚谓其弟员曰“亲戚为戮，不可以莫之报也”，《三国志》张昭谓孙权曰“乃欲哀亲戚”，此谓其父兄。 顾礼制，是犹开门而揖盗，未可以为仁也。”乃改易权服，扶令上马，使出巡军。是时惟有会稽、吴郡、丹阳、豫章、庐陵， ◎潘眉曰： “庐陵”下似脱庐江一郡。◎沈家本曰：孙策时已得庐江，而此不及者，岂以李术不肯事权邪？◎又云：建安十九年，权征皖城，克之，获庐江太守朱光。是权虽破李术，未能得其地也。◎弼按：《通鉴》有“庐江”二字。是时孙策实力只有会稽、吴郡、丹阳、豫章四郡，及分置庐陵一郡，至淮南、庐江、江夏三郡，终吴之世，为魏、吴分据，故承祚不及之也。 然深险之地犹未尽从，而天下英豪布在州郡， 监本、官本脱“布”字，误。 宾旅寄寓之士以安危去就为意，未有君臣之固。张昭、周瑜等谓权可与共成大业，故委心而服事焉。 ◎《张昭传》：孙策临亡，以弟权托昭，昭率群僚立而辅之。◎《周瑜传》：五年，策薨，权统事。瑜将兵赴丧，遂留吴，以中护军与长史张昭共掌众事。 曹公表权为讨虏将军， ◎曹公欲因丧伐吴，从张纮之言，表权为讨虏将军，见《张纮传》。◎胡三省曰：讨虏将军之号，创置于此。 领会稽太守，屯吴，使丞之郡行文书事。 ◎会稽太守本治山阴，屯吴者，当为军事便利计，且图进取也。◎《顾雍传》：孙权领会稽太守，不之郡，以雍为丞，行太守事。◎赵一清曰：时以顾雍为丞，代陆昭。◎弼按：陆昭为会稽丞，见《孙策传》注引《吴录》。 待张昭以师傅之礼，而周瑜、程普、吕范等为将率。招延俊秀，聘求名士，鲁肃、诸葛瑾等始为宾客。分部诸将，镇抚山越，讨不从命。 ◎《江表传》曰：初策表用李术为庐江太守， 策表用汝南李术为庐江太守，见《策传》注引《江表传》。 策亡之后，术不肯事权，而多纳其亡叛。权移书求索，术报曰：“有德见归，无德见叛，不应复还。”权大怒，乃以状白曹公曰：“严刺史昔为公所用，又是州举将， 扬州刺史严象举权为茂才，见《策传》。 而李术凶恶，轻犯汉制，残害州司， 严象为李术所杀，见《魏志·荀彧传》注引《三辅决录》。 肆其无道，宜速诛灭，以惩丑类。今欲讨之，进为国朝扫除鲸鲵，退为举将报塞怨仇，此天下达义，夙夜所甘心。术必惧诛，复诡说求救。明公所居，阿衡之任， ◎胡三省曰：以伊尹况操。 海内所瞻，愿敕执事，勿复听受。”是岁举兵攻术于皖城。术闭门自守，求救于曹公。曹公不救。粮食乏尽，妇女或丸泥而吞之。 宋本“泥”作“土”。 遂屠其城，枭术首，徙其部曲三万余人。 ◎《通鉴》“三”作“二”。◎《孙韶传》注引《吴书》云：孙河从权讨李术，术破，领庐江太守。</description></item><item><title>卷四十八·吴书三·三嗣主传第三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-48/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-48/</guid><description>卷四十八·吴书三·三嗣主传第三 ¶ 吴书三三嗣主传第三 三国志四十八
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 孙亮传、孙休传 校录：初晨一缕光 孙晧传·A、B、E 部分 校录：壮壮的越兮 孙晧传·C、D 部分 校录：le_minuit 复校：擎骥
孙亮 ¶ 孙亮字子明，权少子也。权春秋高，而亮最少，故尤留意。姊全公主尝谮太子和子母，心自不安， 宋本作“心不自安”。 因倚权意，欲豫自结，数称述全尚女，劝为亮纳。 ◎官本《考证》曰：《御览》作“劝权为亮纳为妃”。◎弼按：从本传为是，观上下文自知。 赤乌十三年，和废，权遂立亮为太子，以全氏为妃。
¶ 太元元年夏，亮母潘氏立为皇后。冬，权寝疾，征大将军诸葛恪为太子太傅，会稽太守滕胤为太常，并受诏辅太子。明年四月，权薨，太子即尊号， ◎何焯校改“号”作“位”。◎胡三省曰：即位时年十岁。 大赦，改元。是岁，于魏嘉平四年也。
¶ 闰月， ◎何焯曰：“改元”下脱“建兴”二字，以后永安元年例之，则“闰月”上脱“建兴元年”，或尚有他文，未可知也。◎钱大昕说同。◎李龙官曰：未有嗣君改元而不书其纪元之理。◎潘眉曰：是年改元为建兴。诸葛恪以建兴元年作东兴堤，陆抗以建兴元年拜奋威将军，即此年也。《御览·一百十八》引《吴志》“大赦，改元建兴元年”，然则宋本有“建兴元年”四字，今本讹脱耳。◎沈家本曰：“大赦，改元”应在“闰月”之上，《御览》删“是岁”一句，故与改元相接。◎赵一清曰：○《晋书·五行志》：建兴元年九月，桃李华。○《鼎录》云：孙亮建兴元年于武昌铸一鼎，其文曰“镇山鼎”，小篆书，三足。◎杭世骏曰：《中华古今注》云：孙亮作金螭屏风，镂作《瑞应图》，一百二十种之祥物也。 以恪为帝太傅，胤为卫将军领尚书事，上大将军吕岱为大司马，诸文武在位皆进爵班赏，冗官加等。冬十月，太傅恪率军遏巢湖， 巢，音祖了反。 ◎巢湖在今安徽庐州府巢县西十里，详见《魏志·武纪》建安二十二年及《明纪》青龙二年。◎潘眉曰：○《郡县志》：巢湖在巢县西五十里，周迴五百里，南出于东关口合肥界，东南有石渠，凿山通水，是名关口，一号东兴。其地高峻险狭，实守厄之所，天下有事，是必争之地。 城东兴， 东兴，今安徽和州含山县西南七十里，濡须坞之北，与庐州府巢县接界，详见《魏志·齐王纪》嘉平四年。 使将军全端守西城，都尉留略守东城。 ◎胡三省曰：○留，姓也。《汉功臣表》有彊圉侯留盻。○《姓谱》曰：卫大夫留封人之后，汉末避地会稽，遂居东阳，为郡豪族。 十二月朔丙申，大风雷电，魏使将军诸葛诞、胡遵等步骑七万围东兴，将军王昶攻南郡，毌丘俭向武昌。甲寅，恪以大兵赴敌。戊午，兵及东兴，交战，大破魏军，杀将军韩综、桓嘉等。 此所谓东关之役也，互见《魏志·齐王纪》嘉平四年及注引《汉晋春秋》，又详见本志《诸葛恪传》。韩综事见《孙权传》黄武六年，又见《韩当传》。 是月，雷雨，天灾武昌端门；改作端门，又灾内殿。 ◎侯康曰：○《晋书·五行志上》云：门者，号令所出。殿者，听政之所。是时诸葛恪执政，而矜慢放肆，孙峻总禁旅而险害终著。武昌，孙氏尊号所始，天戒若曰宜除其贵要之首者。恪果丧众殄人，峻授政于綝，綝废亮也。◎或曰：孙权毁撤武昌以增太初宫，诸葛恪有迁都意，更起门殿，事非时宜，故见灾也。 ◎臣松之案：孙权赤乌十年，诏徙武昌宫材瓦，以缮治建康宫，而此犹有端门内殿。◎《吴录》云： 元本、冯本“吴”作“实”，误。 诸葛恪有迁都意，更起武昌宫。今所灾者恪所新作。
¶ 二年 ◎赵一清曰：○《刀剑录》：孙亮以建兴二年铸一剑，文曰“流光”，小篆书。○《寰宇记》卷一百十二：凤栖山在鄂州武昌县西北二百二十五里，吴建兴年中，凤皇降此山，因名。山有石鼓，鸣则雨。 春正月丙寅，立皇后全氏，大赦。庚午，王昶等皆退。二月，军还自东兴，大行封赏。三月，恪率军伐魏。夏四月，围新城， 合肥新城也。 大疫，兵卒死者大半。 宋本、毛本“大”作“太”。 秋八月，恪引军还。 详见《恪传》。 冬十月，大飨。武卫将军孙峻伏兵杀恪于殿堂。大赦。以峻为丞相，封富春侯。 富春，见《孙坚传》。 十一月，有大鸟五见于春申， ◎赵一清曰：○《史记·春申君传》：考烈王元年，以黄歇为相，封春申君，赐淮北地十二县。后歇请封于江东，因城故吴墟以为都邑。○一清案：春申本以蕲春、申、息得名，至徙江东，城故吴墟，则今苏州也。松江之黄浦，一名春申浦，盖亦以歇得名。 明年改元。 ◎陈景云曰：黄龙二年，会稽言嘉禾生，改明年元。孙晧建衡三年，西苑言凤凰集，改明年元。此亦当作“改明年元”。</description></item><item><title>卷四十九·吴书四·刘繇太史慈士燮传第四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-49/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-49/</guid><description>卷四十九·吴书四·刘繇太史慈士燮传第四 ¶ 吴书四
¶ 三国志四十九刘繇太史慈士燮传第四 ◎毛本、局本无“第”字，误。◎康发祥曰：刘繇、太史慈、士燮三传，若从《魏志》董卓、袁绍之例，亦应列在《嫔妃传》之后，不应列之于前。且刘繇为刘岱之弟，与袁术、陶谦等一时并见，当载在《魏志》公孙瓒、陶谦之下，不入《吴志》可也。太史慈、士燮皆臣于吴，即与张昭、顾雍等同传可也。三人同传而列于嫔妃之上，是所不解。◎刘咸炘曰：○梁章钜云：《魏志》于三少帝后即继以后妃。《蜀志》亦于后主后即列二主妃子。而《吴志》于嗣主后独为刘、太史、士三传，然后述妃嫔、宗室，不知于例若何也。○尚曰：慈、燮皆仕吴，自当入《吴志》，繇则不可。且列于妃嫔之前，尤为非礼。○案：二说皆非也。断代书必先书所因。刘繇、士燮之于孙氏，犹袁、刘之于曹氏，焉、璋之于季汉也。太史慈则以繇将连书后，此诸传皆本孙氏之臣僚，惟慈本敌人，故附此耳。《魏志》后妃用王朝例，故不在董、袁后。《吴志》则燮以示降，若蜀之二牧，则全境授昭烈，又与绍、表、繇、燮殊，故列于首。虽其用意未善，要非随手无例也。凡一代所因先驱之人，例不在后妃皇子之后，马、班本然。然自后妃立纪，始在所因前耳。◎或曰：三人或为之驱除，或委质未纯，故传列妃嫔之先。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 刘繇传、士燮传 校录：魔纱兔 太史慈 校录：厨房里的大树 复校：擎骥
刘繇 ¶ 刘繇字正礼，东莱牟平人也。 ◎《郡国志》：青州东莱郡牟平。◎《一统志》：牟平故城，在今山东登州府黄县东南十五里马岭山。又云在蓬莱东南者为魏以前之故城，在黄县马岭山者为北齐以后之故城。◎沈钦韩曰：○《登州府志》：牟平城在府城东南九十里，汉县，北齐天保元年移县于黄县东南马岭山，此城遂废。◎互见《魏志·何夔传》。 齐孝王少子封牟平侯，子孙家焉。繇伯父宠，为汉太尉。 ◎范《书·刘宠传》：宠字祖荣，东莱牟平人，齐悼惠王之后也。悼惠王子孝王将闾，将闾少子封牟平侯，子孙家焉。◎章怀注：悼惠王肥，高祖子也。◎沈家本曰：○《汉表》：牟平共侯渫，齐孝王子。 ◎《续汉书》曰：繇祖父本，师受经传，博学群书，号为通儒。 ◎范《书·刘宠传》：父丕，博学，号为通儒。◎梁章钜曰：“本”、“丕”字形相近，不能断其孰是。◎周寿昌曰：作“本“字者，避曹丕讳也，与吉平事同。 举贤良方正，为般长， ◎《郡国志》：青州平原郡般。◎《一统志》：般县故城，今山东济南府德平县东北。◎互见《魏志·公孙瓒传》“槃河”注，又见《荀彧传》注引《祢衡传》注。 卒官。宠字祖荣， 范《书》作“荣祖”。 受父业，以经明行修，举孝廉，光禄大夫察四行， ◎沈家本曰：“大夫”二字疑衍。◎弼按：○沈说是。○《宋书·百官志上》云：汉东京三署郎有行应四科者，岁举茂才二人，四行二人。及三署郎罢，省光禄勋，犹依旧举四行，衣冠子弟充之。三署者，五官署、左署、右署也，各置中郎将以司之。郡举孝廉以补三署郎。 除东平陵令。 济南郡治东平陵，详见《魏志·武纪》卷首。 视事数年，以母病弃官， ◎惠栋曰：○《续汉书》云：是时民俗奢泰，宠到官躬俭，训民以礼，上下有序，都鄙有章。视事数年，以母病弃官归。 百姓士民攀舆拒轮，充塞道路，车不得前，乃止亭，轻服潜遁，归修供养。后辟大将军府，稍迁会稽太守， ◎范《书·宠传》：四迁为豫章太守，又三迁拜会稽太守。 正身率下，郡中大治。征入为将作大匠。山阴县民去治数十里 冯本、毛本“民”作“氏”。 有若邪中在山谷间， ◎范《书·宠传》：山阴县有五六老叟，尨眉皓发，自若邪山谷间出。◎章怀注：若邪在今越州会稽县东南也。◎《一统志》：若邪山在浙江绍兴府会稽县南四十四里，若耶溪在会稽县东南二十八里若耶山下，北流入镜湖。◎《寰宇记》：若邪溪，古欧冶子铸剑之所。◎赵一清曰：“中”字疑衍。 五六老翁年皆七八十，闻宠迁，相率共送宠，人赍百钱。宠见，劳来曰：“父老何乃自苦远来！”皆对曰： “山谷鄙老，生未尝至郡县。 范《书》作“山谷鄙生，未尝识郡朝”。《通鉴》同。 他时吏发求不去，民间或夜不绝犬吠， 宋本、冯本、官本“犬”作“狗”。 竟夕民不得安。 范《书》作“他守时吏发求民间，至夜不绝，或狗吠竟夕，民不得安”。《通鉴》同。 自明府下车以来，狗不夜吠，吏稀至民间，年老遭值圣化， 范《书》“化”作“明”，《通鉴》同。 今闻当见弃去，故戮力来送。” 范《书》作“故自扶奉送”，《通鉴》同。 宠谢之，为选受一大钱， ◎胡三省曰：今越州城西四十五里钱清镇，即父老送宠处。◎《一统志》：钱清镇在今浙江绍兴府山阴县西五十里。 故会稽号宠为取一钱太守。其清如是。宠前后历二郡，入居九列， ◎宋本“入”作“八”。九列，九卿也。◎范《书·宠传》：征为将作大匠，转为宗正、大鸿胪，又拜将作大匠，复为宗正。◎又云：累登卿相。 四登三事。 ◎三事，三公也。◎范《书·宠传》：延熹四年，代黄琼为司空。建宁元年，代王畅为司空，频迁司徒、太尉。 家不藏贿， 范《书》作“家无货积”。 无重宝器，恒菲饭食， 宋本“饭”作“饮”。菲，薄也。 薄衣服，弊车羸马，号为窭陋。三去相位，辄归本土。往来京师，常下道脱骖过，人莫知焉。宠尝欲止亭，亭吏止之曰：“整顿传舍，以待刘公，不可得止。”宠因过去。其廉俭皆此类也。以老病卒于家。 ◎范《书·宠传》：弟方，官至山阳太守。方有二子，岱字公山，繇字正礼，兄弟齐名称。 繇兄岱，字公山，历位侍中、兖州刺史。 岱事见《魏志·武纪》初平元年、三年。 ◎《续汉书》曰：繇父舆，一名方，山阳太守。岱、繇皆有俊才。◎《英雄记》称岱孝悌仁恕，以虚己受人。</description></item><item><title>卷五十·吴书五·妃嫔传第五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-50/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-50/</guid><description>卷五十·吴书五·妃嫔传第五 ¶ 吴书五
¶ 三国志五十妃嫔传第五 ◎刘咸炘曰：既贬称夫人，何为题曰妃嫔？是篇叙吴景、徐琨等事，仍马、班《外戚传》法。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：忘机子 复校：擎骥
孙破虏吴夫人 ¶ 孙破虏吴夫人，吴主权母也。本吴人，徙钱唐， 吴、钱唐，均见《孙坚传》。 早失父母，与弟景居。 ◎赵一清曰：○《寰宇记》卷九十一云：姑苏山西北十二里胥口东岸有汉奉车都尉衡州刺史吴煇墓。〖◎弼按：《寰宇记》“衡”作“冲”，汉时无衡州，亦无冲州，二者均误。〗煇字光脩，丹阳太守吴景父也。 孙坚闻其才貌，欲娶之。吴氏亲戚嫌坚轻狡，将拒焉，坚甚以惭恨。夫人谓亲戚曰：“何爱一女以取祸乎？如有不遇，命也。”于是遂许为婚，生四男一女。 ◎钱大昭曰：《诸葛瑾传》云“孙权姊婿曲阿弘咨见而异之”，疑即此一女之夫也。◎弼按：○《孙坚传》：坚四子，策、权、翊、匡。○《潘濬传》注引《吴书》云：权以姊陈氏女妻潘祕。○《蜀志·先主传》：权进妹固好。○据此数传，是吴夫人所生不止一女也。或为庶生之女乎？ ◎《搜神记》曰：初，夫人孕而梦月入其怀，既而生策。及权在孕，又梦日入其怀，以告坚曰：“昔妊策，梦月入我怀，今也又梦日入我怀，何也？”坚曰：“日月者，阴阳之精，极贵之象，吾子孙其兴乎！” 《宋书·符瑞志》所载与此同，已见《孙权传》注。
¶ 景常随坚征伐有功，拜骑都尉。袁术上景领丹阳太守， 丹阳郡，见《孙策传》。 讨故太守周昕， 周昕事见《孙静传》，又见《魏志·武纪》初平元年。 遂据其郡。孙策与孙河、吕范依景， ◎孙河，孙坚族子，见《孙韶传》注引《吴书》。◎《孙策传》：策舅吴景时为丹阳太守，策与吕范、孙河俱就景。 合众共讨泾县山贼祖郎， 泾县，见《孙策传》。祖郎事见《孙策传》注引《江表传》，又详见《孙辅传》注引《江表传》。 郎败走。会为刘繇所迫， ◎《孙策传》：刘繇为扬州刺史，渡江治曲阿。时吴景尚在丹阳，策从兄贲又为丹阳都尉，繇至皆迫逐之。 复北依术，术以为督军中郎将，与孙贲共讨樊能、于麋于横江，又击笮融、薛礼于秣陵。 横江、秣陵俱见《孙策传》，笮融、薛礼事见《刘繇传》。 时策被创牛渚， 牛渚，见《孙策传》。策攻牛渚，为流矢所中，见《策传》注引《江表传》。 降贼复反，景攻讨，尽禽之。从讨刘繇，繇奔豫章， 豫章，见《孙策传》。 策遣景、贲到寿春报术。术方与刘备争徐州，以景为广陵太守。术后僭号，策以书喻术，术不纳，便绝江津，不与通，使人告景。景即委郡东归，策复以景为丹阳太守。汉遣议郎王誧。 音普。 衔命南行， 王誧于建安二年南行，见《孙策传》注引《江表传》。 表景为扬武将军，领郡如故。
¶ 及权少年统业，夫人助治军国，甚有补益。 ◎《周瑜传》注引《江表传》曰：曹公新破袁绍，建安七年，下书责孙权质任子。权召群臣会议，不能决，乃独将瑜诣母前定议。权母曰：“公瑾议是也。”遂不送质。◎《张紘传》注引《吴书》曰：权初承统，太夫人以方外多难，深怀忧劳，数有优令辞谢，付属以辅助之义。紘辄拜牋答谢。◎《张昭传》：昭曰： “昔太后、桓王以陛下属老臣，是以思尽臣节，以报厚恩。”◎《董袭传》：权年少，初统事，太妃忧之，引见张昭及袭等，问江东可保否。◎据此数传所云，皆为夫人助治军国之证。 ◎《会稽典录》曰： ◎章宗源曰：○《晋书·虞预传》：预著《会稽典录》二十篇。○《史通·采撰篇》曰：郡国之记，谱牒之书，务欲矜其州里，夸其士族，如江东五儁，始自《会稽典录》，颍川八龙，出于《荀氏家传》。苟不别加研覆，何以详其是非？○《杂述篇》曰：若圈称《陈留耆旧》，周裴《汝南先贤》，陈寿《益部耆旧》，虞预《会稽典录》，此之谓郡书者也。○愚案：《吴志·虞翻传》注引山阴朱育对太守濮阳兴，述初平末年王府君问士于虞仲翔，仲翔具答，其言会稽人士最详。至江东五儁，逸篇中未见征引。◎沈家本曰：○《隋志》：《会稽典录》二十四卷，虞豫撰。○二唐志卷同，“豫”作“预”，《晋书》本传作“预”，传云“著《会稽典录》二十篇”，与隋、唐志篇卷不同。◎黄逢元曰：《国志》注、《世说》各篇注、《书钞》、《初学记》、《御览》屡引此书。◎弼按：虞预事见《魏志·王粲传》注引虞预《晋书》。《会稽典录》辑本见《说郛》及《古今说部丛书》。 策功曹魏腾， ◎官本《考证》曰：《御览》作“魏胜”。◎卢明楷曰：《吴范传》作“魏滕”，注引“忤策，几殆，赖太妃救得免”，事与此合。盖“腾”与“滕”音同，“胜”则“滕”字之讹耳。 以迕意见谴，将杀之，士大夫忧恐，计无所出。夫人乃倚大井而谓策曰：“汝新造江南，其事未集，方当优贤礼士，舍过录功。魏功曹在公尽规， 毛本“功”作“公”，误。 汝今日杀之，则明日人皆叛汝。吾不忍见祸之及，当先投此井中耳。”策大惊，遽释腾。夫人智略权谲，类皆如此。 建安七年，临薨， ◎梁章矩曰：此书“七年”者，当因下文“八年，景卒官”之文而误。◎弼按：《孙权传》亦云七年薨。 引见张昭等，属以后事，合葬高陵。 ◎《志林》曰：按会稽贡举簿，建安十二年到十三年阙，无举者，云府君遭忧，此则吴后以十二年薨也；八年、九年皆有贡举，斯甚分明。</description></item><item><title>卷五十一·吴书六·宗室传第六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-51/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-51/</guid><description>卷五十一·吴书六·宗室传第六 ¶ 吴书六
¶ 三国志五十一宗室传第六 ◎刘咸炘曰：诸曹尚不称宗室，此何为称？当云诸孙，乃归一例。◎顾炎武曰：○今人以皇族为宗室，考之于古不尽然。凡人之同宗者，即相谓曰宗室。○《左传·昭八年》：宋华亥谗华合比而去之。左师曰：“女丧而宗室，于人何有？”○《北齐书·邢邵传》：十岁便能属文，族兄峦有人伦鉴，谓子弟曰：“宗室中有此儿，非常人也。”
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：惜玉 MM 复校：擎骥
孙静 ¶ 孙静字幼台， 冯本“幼”作“ ”，误。 坚季弟也。坚始举事，静纠合乡曲及宗室五六百人以为保障， ◎刘家立曰：宗室，疑作“宗族”。 众咸附焉。策破刘繇，定诸县，进攻会稽，遣人请静，静将家属与策会于钱唐。 会稽、钱塘，均见《孙坚传》。 是时太守王朗拒策于固陵， ◎《水经·渐江水注》：浙江又迳固陵城北。昔范蠡筑城于浙江之滨，言可以固守，谓之固陵，今之西陵也。浙江又东迳柤塘，谓之柤渎。昔太守王朗拒孙策，数战不利。孙静果说策曰：“朗负阻城守，难可卒拔。柤渎去此数十里，是要道也。若从此攻其无备，破之必矣。”策从之，破朗于固陵。◎《一统志》：固陵在今浙江绍兴府萧山县西十二里。 策数度水战， 宋本“度”作“渡”，《通鉴》同。 不能克。静说策曰：“朗负阻城守，难可卒拔。查渎南去此数十里， ◎查渎，郦注作“柤渎”，见上。◎《方舆纪要》卷九十二：查渎在萧山县西南九里。◎谢鍾英曰：据《水经注》，当在萧山东南。 而道之要径也，宜从彼据其内，所谓攻其无备、出其不意者也。吾当自帅众为军前队，破之必矣。”策曰：“善。”乃诈令军中曰：“顷连雨水浊，兵饮之多腹痛，令促具甖缶数百口澄水。” ◎康发祥曰：○甖，音英，同“罌”。○《说文》：缶也。○《广雅》：瓶也。○师古曰：谓瓶之大腹小口者也。◎顾炎武曰：○《史记·淮阴侯传》：从阳夏以木罂缻渡军。○服虔曰：以木押傅罂缻以渡是也。○古文简，不言缚尔。孙策诈令军中促具甖缶数百口，分军夜投查渎，亦此法也。其状图于喻龙德《兵衡》，谓之甕筏。 至昏暮，四维然火诳朗， 宋本“四维”作“罗”。《通鉴》作“夜多然火为疑兵”。 便分军夜投查渎道，袭高迁屯。 ◎胡三省曰：蔡邕尝经会稽高迁亭，取椽竹以为笛，即其处也。◎《方舆纪要》：高迁屯在萧山县东北五十里，亦曰高迁亭，又名柯亭，东南去绍兴府四十里。 ◎臣松之案：今永兴县有高迁桥。 ◎《宋书·州郡志》：会稽太守，永兴令，汉旧余暨县，吴更名。◎谢鍾英曰：○余暨，两汉志属会稽。沈《志》：吴更名永兴。○《水经注》：汉末童谣云“天子当兴三余之间”，故孙权改曰永兴，县滨浙江。○《方舆纪要》：今绍兴府萧山县治。○《一统志》：今萧山县长兴乡。 查，音祖加反。 朗大惊，遣故丹阳太守周昕等帅兵前战。 周昕事见《魏志·武纪》初平元年及本志《妃嫔传》。 策破昕等，斩之，遂定会稽。 ◎《会稽典录》曰：昕字大明。少游京师，师事太傅陈蕃，博览群书，明于风角，善推灾异。辟太尉府，举高第，稍迁丹阳太守。曹公起义兵，昕前后遣兵万余人助公征伐。袁术之在淮南也，昕恶其淫虐，绝不与通。◎《献帝春秋》曰：袁术遣吴景攻昕，未拔，景乃募百姓：“敢从周昕者，死不赦！”昕曰：“我则不德，百姓何罪？”遂散兵，还本郡。 表拜静为奋武校尉，欲授之重任，静恋坟墓宗族，不乐出仕，求留镇守。策从之。权统事，就迁昭义中郎将， 奋武校尉、昭义中郎将，各一人，皆吴置。 终于家。有五子，暠、 暠事见《虞翻传》注引《吴书》。 瑜、皎、奂、谦。 此与孙晧之弟谦同名。 暠三子：绰、超、恭。超为偏将军。恭生峻。绰生綝。 ◎康发祥曰：峻、綝皆静之曾孙，怙侈灭义，因而不终。以视静之恋坟墓宗族、不乐出仕，迥不相侔，岂不有忝厥祖邪？
¶ 瑜字仲异， ◎钱大昭曰：以下文“孙皎”、“孙奂”例之，“瑜”上当有“孙”字。 以恭义校尉始领兵众。 恭义校尉，一人，吴置。 是时宾客诸将多江西人， 江西解见《魏志·武纪》初平四年。 瑜虚心绥抚，得其欢心。建安九年，领丹阳太守， 孙权弟丹阳太守翊为左右所害，以瑜代之。 为众所附，至万余人。加绥远将军。 ◎绥远将军，一人，吴置。◎胡三省曰：○沈约《志》：魏置将军四十号，绥远第十四。 十一年，与周瑜共讨麻、保二屯，破之。 ◎《水经·江水注》：江水又东得白沙口，一名沙屯，即麻屯口也。本名蔑默口，江浦矣。南直蒲圻洲，水北入百余里，吴所屯也。◎《方舆纪要》卷七十六：麻屯口在武昌嘉鱼县陆口东，保屯地盖相近。◎谢鍾英曰：在今嘉鱼县江北沔阳州东。◎弼按：建安十五年，瑜率水军住夏口，见《蜀志·先主传》注引《献帝春秋》。 后从权拒曹公于濡须， 濡须，见《孙权传》建安十六年。 权欲交战，瑜说权持重，权不从，军果无功。迁奋威将军，领郡如故，自溧阳徙屯牛渚。 溧阳，见《妃嫔传·何姬传》。牛渚，见《孙策传》。 瑜以永安人饶助为襄安长， ◎永安，见《孙休传》永安元年。◎《郡国志》：扬州庐江郡襄安。◎《一统志》：故城今安徽无为州南四十里襄安镇。 无锡人颜连为居巢长， ◎《郡国志》：扬州吴郡无锡。◎《一统志》：故城今江苏常州府无锡县治。◎居巢，见《魏志·武纪》建安二十二年。 使招纳庐江二郡， ◎或曰：“二郡”上疑有“九江”二字。 各得降附。济阴人马普笃学好古，瑜厚礼之，使二府将吏子弟数百人就受业，遂立学官， ◎何校本“官”作“宫”。◎朱邦衡曰：汉时无学宫之称，学官是。 临飨讲肄。是时诸将皆以军务为事，而瑜好乐坟典，虽在戎旅，诵声不绝。年三十九，建安二十年卒。瑜五子：弥、 ◎赵一清曰：瑜子名弥，皎子亦名弥，二者必有一误。 熙、耀、曼、纮。曼至将军，封侯。</description></item><item><title>卷五十二·吴书七·张顾诸葛步传第七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-52/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-52/</guid><description>卷五十二·吴书七·张顾诸葛步传第七 ¶ 吴书七张顾诸葛步传第七 三国志五十二
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 张昭传、诸葛瑾传 校录：河北义士 顾雍传 校录：孙武子 步骘传 校录：清荷倚梦 复校：擎骥
张昭 ¶ 张昭字子布，彭城人也。 彭城，见《魏志·武帝纪》建安三年。 少好学，善隶书，从（自）[白]侯子安受《左氏春秋》，博览众书，与琅邪赵昱、 赵昱事见《魏志·陶谦传》及注，又见本志《刘繇传》。昱就处士东莞綦毋君受《公羊传》。 东海王朗 朗以通经拜郎中，著《易》、《春秋》、《孝经》、《周官传》传世，见《魏志·王朗传》。 俱发名友善。弱冠察孝廉，不就，与朗共论旧君讳事，州里才士陈琳等皆称善之。 陈琳，广陵人，见《魏志·王粲传》。彭城、广陵均属徐州，故曰州里。 ◎时汝南主簿应劭议 应劭事见《魏志·武帝纪》兴平元年注引《世语》。 宜为旧君讳，论者皆互有异同，事在《风俗通》。 ◎劭撰《风俗通》，事见《魏志·王粲传》注引华峤《汉书》。◎劭议旧君讳事，今本《风俗通》无之，严可均辑本云：周穆王名满，晋厉公名州满，是同名不讳，见《春秋·成公十年》《正义》。 ◎昭着论曰：“客有见大国之议，士君子之论，云起元建武已来，旧君名讳五十六人， 自光武至东汉末，旧君不得有五十六人。 以为后生不得协也。取乎经论，譬诸行事，义高辞丽，甚可嘉羡。愚意褊浅，窃有疑焉。盖乾坤剖分，万物定形，肇有父子君臣之经。故圣人顺天之性，制礼尚敬，在三之义，君实食之， ◎《国语·晋语》：栾共子曰：“民生于三，事之如一。父生之，师教之，君食之。”◎韦注云：食，谓禄也。 在丧之哀，君亲临之，厚莫重焉，恩莫大焉，诚臣子所尊仰，万夫所天恃， 冯本、毛本“恃”作“侍”。 焉得而同之哉？然亲亲有衰，尊尊有杀，故《礼》服上不尽高祖，下不尽玄孙。又《传》记四世而缌麻，服之穷也；五世袒免，降杀同姓也；六世而亲属竭矣。 ◎郑玄注：四世共高祖，五世高祖昆弟，六世以外，亲尽无属名。 又《曲礼》有不逮事之义则不讳， ◎《礼记·曲礼上》云：逮事父母，则讳王父母；不逮事父母，则不讳王父母。 不讳者，盖名之谓， ◎郑玄曰：讳，避也。生者不相避名。卫侯名恶，大夫有石恶，君臣同名，《春秋》不非。◎见《曲礼》注。 属绝之义，不拘于协，况乃古君五十六哉！邾子会盟， ◎《春秋》：鲁隐公元年三月，公及邾仪父盟于蔑。◎杜注云：附庸之君，未王命，例称名。能自通于大国，继好息民，故书字贵之。 季友来归， ◎《春秋》：鲁闵公元年八月，季子来归。◎杜注云：季子，公子友之字。季子忠于社稷，为国人所思，故贤而字之。 不称其名，咸书字者，是时鲁人嘉之也。何解臣子为君父讳乎？周穆王讳满，至定王时有王孙满者，其为大夫，是臣协君也。又厉王讳胡，及庄王之子名胡， 《史记·周本纪》作“庄王子釐王胡齐”。 其比众多。夫类事建议，经有明据，传有征案，然后进攻退守，万无奔北，垂示百世，永无咎失。今应劭虽上尊旧君之名，而下无所断齐，犹归之疑云。《曲礼》之篇，疑事无质，观省上下，阙义自证，文辞可为，倡而不法，将来何观？言声一放，犹拾沈也， 沈，汁也。 过辞在前，悔其何追！” 刺史陶谦举茂才，不应，谦以为轻己，遂见拘执。昱倾身营救，方以得免。 陶谦病死，子布为撰哀辞，见《魏志·陶谦传》注引《吴书》。当时之敬礼举主如此，不以拘执为憾也。 汉末大乱，徐方士民多避难扬土，昭皆南渡江。 何焯校改“皆”作“偕”。 孙策创业，命昭为长史、抚军中郎将， ◎洪饴孙曰：抚军中郎将，一人，比二千石，第四品。 升堂拜母， ◎周寿昌曰：升堂拜母，语始此，后《周瑜传》亦有之。《孙策传》注引《吴录》吴夫人谓孙策曰“王晟与汝父有升堂见妻之分”，升堂见妻语亦仅见。 如比肩之旧，文武之事，一以委昭。 ◎《孙策传》：策以彭城张昭等为谋主。 ◎《吴书》曰：策得昭甚悦，谓曰：“吾方有事四方，以士人贤者上， 谓表上也。 吾于子不得轻矣。”乃上为校尉，待以师友之礼。 昭每得北方士大夫书疏，专归美于昭，昭欲嘿而不宣则惧有私，宣之则恐非宜，进退不安。策闻之，欢笑曰：“昔管仲相齐，一则仲父，二则仲父，而桓公为霸者宗。 ◎《新序》曰：有司请吏于齐桓公，公曰：“以告仲父。”有司又请，公曰：“以告仲父。”在侧者曰：“一则告仲父，二则告仲父，易哉为君。”公曰：“吾未得仲父则难，已得仲父，曷为其不易？”故王者劳于求贤，佚于得人。 今子布贤，我能用之，其功名独不在我乎！” ◎胡三省曰：策任张昭，昭何足以当管仲？策之斯言，盖因北方人书疏，从而归重耳。英雄胸次，可易测邪？◎或曰：休休之度，因短成长，为人上者，皆宜体之。</description></item><item><title>卷五十三·吴书八·张严程阚薛传第八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-53/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-53/</guid><description>卷五十三·吴书八·张严程阚薛传第八 ¶ 吴书
¶ 三国志五十三张严程阚薛传第八 ◎刘咸炘曰：诸人皆以文学进，犹蜀之有刘巴、秦宓、杜琼、许慈辈，薛莹则如蜀之郤正。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 张纮传 校录：a327384 严畯传、程秉传、阚泽传 校录：河北义士 薛综传 校录：把历史还给历史 复校：擎骥
张紘 ¶ 张紘字子纲，广陵人。 广陵，见《孙策传》。 少游学京师， 宋本无“少”字。 ◎《吴书》曰：紘入太学，事博士韩宗，治《京氏易》、 ◎毛本“京”作“綡”，误。◎《经典释文·序录》云：京房受《易》梁人焦延寿，房为《易章句》，说长于灾异，由是前汉多京氏学。 《欧阳尚书》， ◎《释文·序录》云：欧阳氏世传业，至曾孙高作《尚书章句》，为欧阳氏学。 又于外黄从濮阳闓受《韩诗》 ◎《郡国志》：兖州陈留郡外黄。◎《一统志》：外黄故城，今河南开封府杞县东。◎《释文·序录》云：燕人韩婴推《诗》之意，作内外传数万言，号曰《韩诗》。 及《礼记》、《左氏春秋》。 还本郡，举茂才，公府辟，皆不就， ◎《吴书》曰：大将军何进、太尉朱儁、司空荀爽三府辟为掾，皆称疾不就。 避难江东。孙策创业，遂委质焉。 ◎《孙策传》注引《吴历》云：策在江都，张紘有母丧，策数诣紘，咨以世务。 表为正议校尉， ◎胡三省曰：正议校尉，亦孙策私所署置。 ◎《吴书》曰：紘与张昭并与参谋，常令一人居守， ◎《孙策传》注引《吴历》云：策谓紘曰：“一与君同符合契，以老母弱弟委付于君，策无复回顾之忧。” 一人从征讨。吕布袭取徐州， 宋本“吕布”上有“后”字。 因为之牧，不欲令紘与策从事。追举茂才，移书发遣紘。紘心恶布，耻为之屈。策亦重惜紘，欲以自辅。答记不遣，曰：“海产明珠，所在为宝，楚虽有才，晋实用之。英伟君子，所游见珍，何必本州哉？” ◎不欲令其还徐州也。◎《孙策传》：时袁术僭号，策以书责而绝之。◎《吴录》载策使张紘为书。 从讨丹杨。 丹阳，见《孙策传》。 策身临行陈，紘谏曰：“夫主将乃筹谟之所自出，三军之所系命也，不宜轻脱，自敌小寇。愿麾下重天授之姿，副四海之望，无令国内上下危惧。” 虞翻亦谏孙策轻出微行，策终不纳，遂为许贡客所害。
¶ 建安四年，策遣紘奉章至许宫，留为侍御史。 ◎《虞翻传》注引《江表传》：策谓翻曰： “卿博学洽闻，故前欲令卿一诣许，卿不愿行，便使子纲。◎是役盖策初令翻行，翻不愿，乃遣紘也。 少府孔融等皆与亲善。 ◎《孙策传》注引《江表传》曰：建安三年，策又遣使贡方物，倍于元年所献。其年制书转拜讨逆将军，改封吴侯。◎《通鉴考异》曰：策贡献在二年，非元年也。又陈《志·紘传》曰“建安四年，遣紘奉章诣许”，按《吴书》，紘述策才略忠款，曹公乃优文褒崇，改号加封。然则紘来在策封吴侯前，本传误也。 ◎《吴书》曰：紘至，与在朝公卿及知旧述策材略绝异，平定三郡，风行草偃，加以忠敬款诚，乃心王室。时曹公为司空，欲加恩厚，以悦远人，至乃优文褒崇，改号加封，辟紘为掾，举高第，补侍御吏，后以紘为九江太守。 九江，见《魏志·武纪》初平四年。 紘心恋旧恩，思还反命，以疾固辞。 曹公闻策薨， 策薨于建安五年。 欲因丧伐吴。紘谏，以为乘人之丧，既非古义， ◎胡三省曰：古不伐丧。 若其不克，成雠弃好，不如因而厚之。曹公从其言，即表权为讨虏将军，领会稽太守。曹公欲令紘辅权内附，出紘为会稽东部都尉。 ◎《孙亮传》：太平二年，以会稽东部为临海郡。◎临海郡治章安，见《孙权传》黄武四年、太元元年。◎何焯曰：《汉地理志》会稽但有西部、南部都尉。赵明诚《金石录》有永平八年所造《会稽东部都尉路君阙铭》，在未分吴郡之前，盖班《书》略之也。其居是官者，惟紘见于史焉。◎沈家本曰：○《续志》会稽郡属县有东部、侯官。○《宋志》：临海太守，本会稽东部都尉，孙亮太平二年立。建安太守，本闽越，后立为冶县，属会稽，后分治地为东、南二部都尉。东部临海是也，南部建安是也。○此并会稽有东部之证也。惟分冶为东、南二部不知始于何时，班《志》不书，疑西汉尚无东部，东京始分立耳，非班氏之略。◎王先谦曰：○《会稽典录》：阳朔元年，徙东部都尉治鄞，或有寇害，后徙句章。○《金石录》载永平八年《会稽东部都尉路君阙铭》。《吴志》张紘、全琮、潘濬传并有会稽东部都尉。是此官至后汉、三国时未经省并、前汉当有之明证矣。 ◎《吴书》曰：权初承统，春秋方富，太夫人以方外多难，深怀忧劳，数有优令辞谢，付属以辅助之义。紘辄拜牋答谢，思惟补察。每有异事密计及章表书记，与四方交结，常令紘与张昭草创撰作。紘以破虏有破走董卓、扶持汉室之勋；讨逆平定江外，建立大业，宜有纪颂以昭公义。 宋本“义”作“美”。 既成，呈权，权省读悲感，曰：“君真识孤家门阀阅也。”乃遣紘之部。或以紘本受北任，嫌其志趣不止于此，权不以介意。 ◎胡三省曰：介，间也，纤微也。言其意不以纤微嫌间也。 初，琅邪赵昱为广陵太守，察紘孝廉，昱后为笮融所杀， 见《刘繇传》。 紘甚伤愤，而力不能讨。昱门户绝灭，及紘在东部，遣主簿至琅邪设祭，并求亲戚为之后，以书属琅邪相臧宣，宣以赵宗中五岁男奉昱祀，权闻而嘉之。及讨江夏，以东部少事，命紘居守，遥领所职。孔融遗紘书曰： “闻大军西征，足下留镇。不有居者，谁守社稷？深固折冲，亦大勋也。无乃李广之气，仓发益怒，乐一当单于，以尽余愤乎？ ◎《史记·李将军传》：广自请曰：“臣结发而与匈奴战，今乃一得当单于，臣愿居前，先死单于。” 南北并定，世将无事，孙叔投戈， 何焯校改作“叔孙投戈”。 绛、灌俎豆， ◎《汉书·贾谊传》：绛、灌之属尽害之。◎师古曰：绛，绛侯周勃也。灌，灌婴也。 亦在今日，但用离析，无缘会面，为愁叹耳。道直途清，相见岂复难哉？”权以紘有镇守之劳，欲论功加赏。紘厚自挹损，不敢蒙宠，权不夺其志。每从容侍燕，微言密指，常有以规讽。 ◎王懋竑曰：张紘与张昭俱为策谋谟之臣，策待之亚于张昭。为策将命，入为王官。权之嗣业，紘亦有力焉。曹操以紘为东部都尉。《吴书》曰“权初统事，太夫人属以辅助之义，常令紘与张昭草创撰作”，盖犹如策指，时未之部也。后权遣紘之部，当在建安七年太夫人卒后。至十二年征黄祖，使令紘居守，遥领所部。十三年秋九月后，操东下，紘不与议，则破黄祖后紘又远之部矣。十二月，权以紘为长史，从征合肥，是时张昭别将兵攻当涂，是已罢长史也。《吴书》又曰“每从容侍燕，微言密指，常有以规讽”，则权之外尊礼而内疎之，亦与昭同。紘以十七年卒，留牋与权，大抵为昭言，亦自况也。权之不及策，此又一征矣。 ◎《江表传》曰：初，权于群臣多呼其字，惟呼张昭曰张公，紘曰东部，所以重二人也。</description></item><item><title>卷五十四·吴书九·周瑜鲁肃吕蒙传第九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-54/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-54/</guid><description>卷五十四·吴书九·周瑜鲁肃吕蒙传第九 ¶ 吴书九
¶ 三国志五十四周瑜鲁肃吕蒙传第九 ◎韩菼曰：吕蒙贪功喜事，无远略至计，其去周、鲁不可以道里计，合传似少史识。◎刘咸炘曰：三人相继屯荆州，以权之论合之。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 周瑜传、鲁肃传 校录：河北义士 吕蒙传 校录：兴平建安 复校：擎骥
周瑜 ¶ 周瑜字公瑾，庐江舒人也。 庐江郡治舒，见《孙坚传》注。 从祖父景，景子忠，皆为汉太尉。 ◎范《书·桓帝纪》：延熹九年九月，光禄勋周景为太尉。◎《灵帝纪》：建宁元年四月，太尉周景薨。◎《献帝纪》：初平三年十二月，光禄大夫周忠为太尉，录尚书事。四年六月，太尉周忠免。◎又按《周景传》：景代陈蕃为太尉，建宁元年薨。中子忠，代皇甫嵩为太尉，录尚书事，以灾异免。◎袁宏《后汉记》所载亦同。各本皆作“周忠”，局本作“周思”，误。◎章怀注引《吴书》曰：忠字嘉谋，与朱儁共败李傕于曹阳也。 ◎谢承《后汉书》曰：景字仲向， ◎范《书·周景传》作“字仲飨”。◎惠栋曰：“向”、“飨”古字通，见《大向记残碑》。《前书·宣帝纪》曰“上帝嘉向”，读为飨也。又案仲飨名景，若读为影响之影，则当作“向”，“向”又与“响”通，见《易·系辞·传》及《郑烈碑》也。 少以廉能见称，以明学察孝廉，辟公府。后为豫州刺史， ◎范《书·桥玄传》：豫州刺史周景行部到梁国，玄谒景，言陈相羊昌罪恶，乞为部陈从事穷按其奸。景壮玄意，署而遣之。 辟汝南陈蕃为别驾，颍川李膺、荀绲、杜密、沛国朱寓为从事，皆天下英俊之士也。稍迁至尚书令，遂登太尉。 ◎范《书·景传》：景辟大将军梁冀府，稍迁豫州刺史、河内太守，后征入为将作大匠。及梁冀诛，景以故吏免官禁锢。朝廷以景素著忠正，顷之复引拜尚书令，迁太仆、卫尉，代刘宠为司空。是时宦官任人及子弟充塞列位，景初视事，与太尉杨秉举奏诸奸猾，自将军、牧、守以下免者五十余人，朝廷莫不称之。视事二年，以地震策免。岁余，复代陈蕃为太尉。 ◎张璠《汉纪》曰：景父荣， ◎赵一清曰：据《后汉书·周荣传》，当作“景祖父荣”。荣字平孙，子兴为郎中，兴子景。 章、和世为尚书令。 ◎范《书·周荣传》曰：肃宗时，举明经，辟司徒袁安府。安举奏窦景及与窦宪争立北单于事，皆荣所具草，由此显名。自郾令擢为尚书令，出为（颖）〈颍〉川太守，坐法当下狱。和帝思荣忠节，左转共令。岁余，复以为山阳太守。所历郡县，皆见称纪。以老病卒于家。 初景历位牧守，好善爱士，每岁举孝廉，延请入，上后堂，与家人宴会，如此者数四。及赠送既备，又选用其子弟，常称曰：“移臣作子，于政何有？” 各本“政”作“之”。 先是，司徒韩演为河内太守，在公无私，所举一辞而已，后亦不及其门户，曰：“我举若可矣，不令恩偏称一家也。”当时论者，或两讥焉。 ◎范《书·周景传》：景迁河内太守，好贤爱士，其拔才荐善，常恐不及。每至岁时，延请举吏入上后堂，与共宴会，如此数四，乃遣之。赠送什物，无不充备。既而选其父兄子弟，事相优异。常称曰：“臣子同贵，若之何不厚！”先是司徒韩演在河内，志在无私，举吏当行，一辞而已，恩亦不及其家，曰：“我举若可矣，岂可令遍积一门？”故当时论者议此二人。 父异，洛阳令。 周忠子晖，亦为洛阳令。兄弟好宾客，雄江淮间，为董卓所害。见范《书·周景传》。
¶ 瑜长壮有姿貌。初，孙坚兴义兵讨董卓，徙家于舒。 ◎赵一清曰：○《方舆纪要》卷二十六：周瑜城在庐州舒城县西十八里。瑜从孙策举兵，徙家于舒，因筑此城，今为净梵寺。 坚子策与瑜同年， 吴夫人谓“公瑾与伯符同年，小一月”，见后注。 独相友善， ◎《孙策传》：坚初兴义兵，策将母徙居舒，与周瑜相友。◎《江表传》：坚留家著寿春，策年十余岁，已交结知名。周瑜自舒来造焉，便推结分好，劝策徙居舒。 瑜推道南大宅 《通鉴》“道南”作“道旁”。 以舍策，升堂拜母，有无通共。瑜从父尚为丹阳太守，瑜往省之。 ◎周寿昌曰：时为丹阳太守者，瑜之从父周尚耳。瑜往省之，何以便能将兵迎策？及策战胜拓地，复谓瑜曰“卿还镇丹阳”，决不及尚一语。逮袁术遣从弟胤代尚为太守，瑜与尚俱还寿春。及瑜求为居巢长，还吴为策迎去，而尚之生卒始末遂不见于传中矣。又按《江表传》策令瑜有云“前在丹阳，发众及船粮，以济大事”，其时太守为周尚，则众与粮皆尚主之，瑜为从子，不过禀命而行。策称瑜之功，而无一言及尚，岂瑜全掠其美，以为恩耶？ 会策将东渡，到历阳， 历阳，见《孙策传》。 驰书报瑜，瑜将兵迎策。策大喜曰：“吾得卿，事谐也。” ◎各本皆作“吾得卿，谐也”，《通鉴》同，惟元本有“事”字。◎胡三省曰：谐，偶也，合也。史言推结分好，正当于此观之，又当于此别“分好”二字。英雄相遇于草泽，一见之倾，靡然为之服役，此岂声音笑貌所能为哉！ 遂从攻横江、当利，皆拔之。 ◎横江、当利，俱见《孙策传》。◎萧常曰：在江北。孙策征刘繇，济于横江，大破之于牛渚，即采石矶。周瑜从攻横江、当利，乃东渡击秣陵，则知在江北。◎或曰：此功为大，每以语简而忽之，遂令乌林之役独传。 乃渡江击秣陵， 各本皆无“江”字，误。 破笮融、薛礼， 笮融、薛礼，见《刘繇传》。 转下湖孰、江乘，进入曲阿， ◎秣陵、湖孰、江乘，俱见《孙策传》。◎赵一清曰：○《方舆纪要》卷二十：周郎桥在江宁府东八十里，相传周瑜从孙策破秣陵，下湖孰，此其所经云。 刘繇奔走，而策之众已数万矣。因谓瑜曰：“吾以此众取吴会平山越已足。 ◎或曰：此云已足，则知前之不足。可知非瑜兵迎，其不济乎！是以服其功大。 卿还镇丹阳。”瑜还。顷之，袁术遣从弟胤代尚为太守，而瑜与尚俱还寿春。术欲以瑜为将，瑜观术终无所成，故求为居巢长， ◎居巢，见《魏志·武纪》建安二十二年。◎赵一清曰：居巢后入魏。建安二十二年，操军居巢，寻引还，留夏侯惇督二十六军屯居巢，是也。◎弼按：鲁肃南到居巢就周瑜，即此。 欲假涂东归，术听之。遂自居巢还吴。是岁，建安三年也。策亲自迎瑜，授建威中郎将， ◎洪饴孙曰：建威中郎将，一人，吴置。 即与兵二千人，骑五十匹。 ◎《江表传》曰：策又给瑜鼓吹，为治馆舍，赠赐莫与为比。策令曰：“周公瑾英俊异才， 宋本“俊”作“雋”。 与孤有总角之好，骨肉之分。如前在丹阳，发众及船粮以济大事，论德酬功，此未足以报者也。” 瑜时年二十四， 建安三年年二十四，当生于灵帝熹平四年，与孙策同岁。 吴中皆呼为周郎。 ◎沈钦韩曰：此六朝以前呼年少者之通称。故袁术呼陆绩为陆郎。王僧虔为御史中丞，曰：“此是乌衣诸郎坐处。”◎弼按：○《孙策传》注引《江表传》曰：策时年少，虽有位号，而士民皆呼为孙郎。百姓闻孙郎至，皆失魂魄。○又云：或告笮融曰：“孙郎被箭已死。”策往到营，下令左右大呼曰：“孙郎竟云何！”○此皆呼少年为郎之证。 以瑜恩信著于庐江，出备牛渚， ◎牛渚，见《孙策传》。◎潘眉曰：○《通典》：当涂县有牛渚圻，亦谓之采石，吴为重镇。○吴氏曰：大江之南，上自荆、岳，下至常、润，不过十郡。十郡之间，其要不过七渡。上流最紧者三，荆南之公安、石首，岳之北津。中流最紧者二，鄂之武昌，太平之采石。下流最紧者二，建康之宣化，镇江之瓜洲。 后领春谷长。 ◎《郡国志》：扬州丹阳郡春谷。◎马与龙曰：春谷长，周瑜、黄盖、周泰，见《吴志》本传。◎洪亮吉曰：有赭圻城，吴所置屯处，见《元和郡县志》。◎谢鍾英曰：○桓温表称春谷县城赭圻城在江东岸临江，西当濡须口二十里，今繁昌县西四十里赭圻岭下。○《方舆纪要》：今太平府繁昌县西南。○《通志》作“西北”，非是。 顷之，策欲取荆州，以瑜为中护军， ◎胡三省曰：○秦置护军都尉，汉因之。高祖以陈平为护军中尉，武帝复以为护军都尉，属大司马。三国虎争，始有中护军之官。○《东观记》曰：汉大将军出征，置中护军一人。○魏、晋以后，资轻者为中护军，资重者为护军将军。然吴又有左、右护军，则吴制自是分中、左、右为三部。 领江夏太守， 江夏郡治，详见《魏志·武纪》建安十三年及《文聘传》。 从攻皖， 皖，见《孙坚传》“庐江郡”注。 拔之。 ◎《孙策传》注引《江表传》：袁术死，术从弟胤等就刘勋于皖城。策自与周瑜率二万人步袭皖城，即克之，得术百工及鼓吹部曲三万余人，并术、勋妻子，表用李术为庐江太守，守皖。 时得桥公两女，皆国色也。策自纳大桥，瑜纳小桥。 ◎赵一清曰：○《寰宇记》卷百二十五：舒州怀宁县有桥公亭，在县北，隔皖水一里。汉末，桥公有二女，孙策与周瑜各纳其一女，今亭溪为双溪寺。◎沈钦韩曰：桥公者，太尉桥玄也。汉制，为三公者方称公。◎弼按：孙权呼张昭曰张公，时人呼程普为程公，世人呼庞德公为庞公。“河南守吴公治平为天下第一”，见《汉书·贾谊传》。“于公治孝妇狱，郡中大敬重于公”，见《汉书·于定国传》。是皆不必三公始称公也。◎又按：本传桥公二女为攻皖时所得，据《寰宇记》，桥公为舒州怀宁人，即汉之庐江郡皖人，范《书·桥玄传》玄为梁国睢阳人，两不相涉。果为玄女，则阿瞒方受知于玄，铜雀春深，早已如愿相偿，伯符、公瑾不得专此国色矣。范《书》、陈《志》绝无一字及之，沈说之误无疑矣。◎又按：○《三国疑年录》云：周瑜破皖城，纳桥太尉小女，在建安三年，时瑜年二十四岁。桥太尉薨于灵帝光和六年，年七十五。纵使二桥为太尉七十外所生，其嫁之年亦在二十以外矣。建安十三年，周瑜赤壁之战时，小桥年约已三十矣。曹公最感桥太尉知己之恩，岂有锁其二女之心？即使平吴，断无此事，牧之之诗，是为失言。 ◎《江表传》曰：策从容戏瑜曰：“桥公二女虽流离，得吾二人作婿，亦足为欢。” 复进寻阳， 寻阳，见《孙策传》。 破刘勋，讨江夏， ◎《孙策传》注引《江表传》曰：刘勋走入楚江，从寻阳步上求救于黄祖。策复就攻，大破勋，遂前进夏口攻黄祖，大破之。 还定豫章、庐陵，留镇巴丘。 瑜留镇之巴丘，为晋扬州庐陵郡巴丘县，在今江西临江府峡江县北。瑜病卒之巴丘，为晋荆州长沙郡巴陵县，在今湖南岳州府巴陵县治。互见《魏志·武纪》建安十三年。 ◎臣松之案：孙策于时始得豫章、庐陵，尚未能得定江夏。瑜之所镇，应在今巴丘县也，与后所卒巴丘处不同。 ◎卒，各本皆作“平”。◎官本《考证》卢明楷曰：本传后云“瑜还江陵为行装，而道于巴丘兵卒”，裴注云“瑜所卒之处在今之巴陵，与瑜所镇之巴丘名同地异”，据此，则“平”字当作“卒”。◎沈钦韩曰：留镇巴丘，即《一统志》所云“巴丘故城，在临江府峡江县北，隋开皇中并入新淦县”是也。道于巴丘病卒，则《一统志》所云“巴丘故城，即今岳州府治”是也。◎赵一清曰：○《寰宇记》卷一百九：故巴山县，吴后主分新淦、石阳两县置巴丘郡。《吴志》周瑜镇巴丘，瑜堞今在新淦县南。○《方舆纪要》卷八十七：巴丘城，今江西临江府峡江县治，《旧志》在新淦县南八十里，峡江之东。◎谢鍾英曰：沈《志》、《晋志》无巴丘郡，盖旋即省并也。</description></item><item><title>卷五十五·吴书十·程黄韩蒋周陈董甘凌徐潘丁传第十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-55/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-55/</guid><description>卷五十五·吴书十·程黄韩蒋周陈董甘凌徐潘丁传第十 ¶ 吴书十
¶ 三国志五十五程黄韩蒋周陈董甘凌徐潘丁传第十 ◎刘咸炘曰：程普最长，黄、韩从坚，蒋、周、陈、董从策，甘、凌、潘、徐则权所用也，丁奉行辈最后。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 程普传、黄盖传、韩当传、甘宁传、凌统传 校录：朱义封 蒋钦传、周泰传、陈武传、董袭传、徐盛传、潘璋传、丁奉传 校录：瑜策子酱 复校：擎骥
程普 ¶ 程普字德谋，右北平土垠人也。 右北平郡土垠，见《魏志·明纪》景初元年。 初为州郡吏，有容貌计略，善于应对。从孙坚征伐，讨黄巾于宛、邓，破董卓于阳人， 宛、邓、阳人，均见《孙坚传》。 攻城野战，身被创夷。
¶ 坚薨，复随孙策在淮南，从攻庐江，拔之，还俱东渡。策到横江、当利，破张英、于麋等，转下秣陵、湖熟、句容、曲阿，普皆有功， 横江、当利、秣陵、湖熟、曲阿，均见《孙策传》。句容，见《孙权传》赤乌八年。 增兵二千，骑五十匹。 ◎冯本、吴本、监本、毛本、官本“匹”作“四”，误。◎或曰：疑是“驷”字脱去“马”字。◎潘眉曰：当为“五十匹”。《韩当传》“授兵二千，骑五十匹”，吕范“增兵二千，骑五十匹”，可证。◎弼按：潘说是。 进破乌程、石木、波门、陵传、余杭， ◎乌程，见《孙坚传》。余杭，见《孙策传》。◎沈钦韩曰：石木、波门、陵传，当在乌程、余杭之间，今《湖州府志》无此地名。 普功为多。策入会稽，以普为吴郡都尉，治钱唐。 钱唐，见《孙坚传》。吴郡西部都尉，见《顾承传》。 后徙丹阳都尉，居石城。 ◎《郡国志》：扬州丹阳郡石城。◎《一统志》：故城，今安徽池州府贵池县西七十里铁店，亦曰苍埠潭。以东西两石山夹河如城而名。贵池、建德并汉石城地。吴黄武二年，韩当封石城侯。◎《元和志》云：吴大帝封韩当为石埭城侯，因置石埭县，本汉丹阳郡地，有两横石壅江如埭，因名。◎潘眉曰：石埭是县名，当为石埭侯，不为城侯，封制无城侯。◎周寿昌曰：吴时尚未有石埭名，又石城本县名，非城名。◎谢鍾英曰：丹阳郡无石埭县，《元和志》误。◎吴增僅曰：丹阳都尉治石城，韩当封此，当卒，子琮降魏，国除，于县境置虎林督，为重镇。◎杨守敬曰：○《寰宇记》：石埭本吴石城，韩当为石城侯，遂置石埭场。乃知《元和志》“石”下衍“埭”字，下“县”字为“场”字之误。◎石城，互见《孙策传》注，此与《魏志·文聘传》之石梵，〖即石城。〗《牵招传》之石城，同名异地。 复讨宣城、泾、安吴、陵阳、春谷诸贼，皆破之。 宣城、泾、陵阳，见《孙策传》。安吴，见《孙休传》永安四年。春谷，见《周瑜传》。 策尝攻祖郎，大为所围，普与一骑共蔽扞策，驱马疾呼，以矛突贼，贼披，策因随出。后拜荡寇中郎将， 荡寇中郎将，一人，吴置。 领零陵太守，从讨刘勋于寻阳，进攻黄祖于沙羡， 寻阳、沙羡，均见《孙策传》。 还镇石城。
¶ 策薨，与张昭等共辅孙权，遂周旋三郡，平讨不服。又从征江夏，还过豫章，别讨乐安。 乐安，见《孙权传》建安八年。 乐安平定，代太史慈备海昏， 海昏，见《孙策传》。 与周瑜为左右督，破曹公于乌林， ◎杭世骏曰：○《湘中记》云：君山有地道楂渚，对岸古城，孙权遣程普所立。◎弼按：○《孙皎传》：吕蒙说权曰：“周瑜、程普为左右部督，共攻江陵，虽事决于瑜，普自恃久将，且俱是督，遂共不睦。” 又进攻南郡，走曹仁。拜裨将军，领江夏太守，治沙羡，食四县。
¶ 先出诸将，普最年长，时人皆呼程公。 ◎顾炎武《日知录》卷二十云：○《方言》：凡尊老，周、晋、秦、陇谓之公。○《战国策》：孟尝君问：“冯公有亲乎？”○《史记》：文帝谓冯唐：“公奈何众辱我？”○《吴志》：时人呼程公。○盖尊老之称。 性好施与，喜士大夫。周瑜卒，代领南郡太守。权分荆州与刘备，普复还领江夏，迁荡寇将军，卒。 ◎《吴书》曰：普杀叛者数百人，皆使投火，即日病疠，百余日卒。 权称尊号，追论普功，封子咨为亭侯。</description></item><item><title>卷五十六·吴书十一·朱治朱然吕范朱桓传第十一</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-56/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-56/</guid><description>卷五十六·吴书十一·朱治朱然吕范朱桓传第十一 ¶ 吴书十一
¶ 三国志五十六朱治朱然吕范朱桓传第十一 ◎局本夺“传”字。◎刘咸炘曰：当云三朱、吕范合卷之意，即评中所谓“将领之才”也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 朱治传、吕范传、朱桓传 校录：初晨一缕光 朱然传 校录：朱义封 复校：擎骥
朱治 ¶ 朱治字君理，丹阳故鄣人也。 ◎故鄣，见《孙权传》赤乌十三年。◎梁章钜曰：○《寰宇记》卷九十四云：故鄣城，即秦时鄣郡城，今俗号府头是也，在湖州长兴县西南八十里。 初为县吏，后察孝廉，州辟从事，随孙坚征伐。中平五年，拜司马，从讨长沙、零、桂等三郡贼周朝、苏马等，有功， ◎《孙坚传》：长沙贼区星攻围城邑，乃以坚为长沙太守，克破星等。周朝、郭石亦起零、桂，与星相应。遂越境寻讨，三郡肃然。 坚表治行都尉。从破董卓于阳人， 阳人，见《孙坚传》。 入洛阳。表治行督军校尉， 督军校尉，一人，吴置。 特将步骑，东助徐州牧陶谦讨黄巾。
¶ 会坚薨，治扶翼策，依就袁术。后知术政德不立，乃劝策还平江东。时太傅马日磾在寿春，辟治为掾，迁吴郡都尉。 吴郡都尉治钱唐，见《程普传》。 是时吴景已在丹阳，而策为术攻庐江，于是刘繇恐为袁、孙所并，遂构嫌隙。 ◎或曰：说刘繇构隙甚详，此亦大节目。 而策家门尽在州下， 刘繇为扬州刺史，治曲阿。州下者，曲阿也。 治乃使人于曲阿 曲阿，见《孙策传》，吴改曰云阳。 迎太妃及权兄弟，所以供奉辅护，甚有恩纪。治从钱唐欲进到吴，吴郡太守许贡拒之于由拳， 由拳，见《孙策传》，吴黄龙三年改禾兴，赤乌五年改嘉兴。 治与战，大破之。贡南就山贼严白虎，治遂入郡，领太守事。 占领吴郡，实为朱治之功。然孙策杀许贡，贡客复仇，其因皆种于此。
¶ 策既走刘繇，东定会稽，权年十五， 时在兴平二年。 治举为孝廉。 权为吴郡富春人，故郡察孝廉也。 后策薨，治与张昭等共尊奉权。 策领会稽，治领吴郡，地位相埒。策死权继，年方二十，而治乃与张昭等共相尊奉者，实因与孙氏父子久相周旋，攻破严白虎亦由伯符勘定，而张昭、周瑜等谓权可共成大事业，故委心服事权。虽领会稽，而仍屯吴，久已畛域不分矣。 建安七年，权表治为九真太守， ◎潘眉曰：此“九真太守”当为“吴郡太守”。初，孙策以治为吴郡太守，尚未表于汉帝，至是始权表闻。下云“割娄、由拳、无锡、毗陵为奉邑”，皆吴郡属城，证一也。又云“权优异之，自令督军御史，典属城文书，治领四县租税而已”，明是吴郡太守，非九真太守，证二也。又云“思恋土风，自表屯故鄣。〖治，丹阳故鄣人。〗岁余，还吴”，既云“还吴”，则始自吴移屯故鄣可知。岁余即还，又非交州所能往返，证三也。又云“在郡三十一年”，考《后汉书·献帝纪》，孙策以兴平元年据江东，是岁策即以朱治为吴郡太守，自兴平元年至黄武三年，〖治以黄武三年卒。〗正得三十一年，则治始终为吴郡太守，未尝迁转，证四也。况是时吴止有会稽、吴郡、丹阳、豫章、庐陵、庐江六郡，未得九真；士燮弟方为九真太守，证五也。◎沈家本曰：治前以吴郡都尉领太守事，至是始表为真太守，传文衍一“九”字耳，不必改“九真”为“吴郡”也。◎弼按：《孙贲传》“过定豫章，上贲领太守”，此孙策上贲领豫章太守也。《吴夫人传》“策复以景为丹阳太守。汉遣议郎王誧衔命南行，表景为扬武将军，领郡如故”，是孙策渡江所更置长吏皆已表闻矣，不必待权始表也。或其时汉已命陈瑀行吴郡太守，〖见《孙策传》注引《江表传》。〗策与瑀相攻，故未及表闻欤？ 行扶义将军， 扶义将军，一人，吴置。 割娄、由拳、无锡、毗陵为奉邑， 娄，见《张昭传》。由拳，见前。无锡，见《孙瑜传》。毗陵，见《诸葛瑾传》。奉邑解见《周瑜传》。 置长吏。征讨夷越，佐定东南，禽截黄巾余类陈败、万秉等。黄武元年，封毗陵侯，领郡如故。 领吴郡也。 二年，拜安国将军， ◎安国将军，一人，吴置。◎杭世骏曰：○《刀剑录》云：朱君理拜安国将军，作一佩刀，文曰“安国”。 金印紫绶， ◎《续汉志·舆服志》云：韨佩既废，秦乃以采组连结于璲，光明章表，转相结受，故谓之绶。◎又云：公、侯、将军，紫绶。◎刘昭注：○引《前书》曰：太尉金印紫绶。将军亦金印。○《汉官仪》曰：马防为车骑将军，银印青绶。和帝以窦宪为车骑将军，始加金紫。 徙封故鄣。 封本县侯。 权历位上将，及为吴王，治每进见，权常亲迎，执版交拜，飨宴赠赐，恩敬特隆，至从行吏，皆得奉贽私觌，其见异如此。 ◎《诸葛瑾传》：吴郡太守朱治，权举将也，权曾有以望之，而素加敬，难自诘让。瑾揣知其故，为书泛论。权喜，笑曰：“孤意解矣。”</description></item><item><title>卷五十七·吴书十二·虞陆张骆陆吾朱传第十二</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-57/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-57/</guid><description>卷五十七·吴书十二·虞陆张骆陆吾朱传第十二 ¶ 吴书十二
¶ 三国志五十七虞陆张骆陆吾朱传第十二 ◎刘咸炘曰：此皆以刚直遭忌害者，其人实非同类共事也。◎弼按：骆统、陆瑁未遭忌害，刘说稍误。◎或曰：此传大约以直谏为线索，穷困为归宿，反覆读之，如《小雅》之变音，《离骚》之苦调。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 虞翻传·A、B 部分 校录：壮壮的越兮 虞翻传·C、D 部分、骆统传、陆瑁传、朱据传 校录：擎骥 陆绩传、吾粲传、张温传 校录：坏蛋赵某 复校：擎骥
虞翻 ¶ 虞翻字仲翔，会稽余姚人也， 余姚，见《孙策传》。 ◎《吴书》曰：翻少好学，有高气。年十二，客有候其兄者，不过翻，翻追与书曰：“仆闻虎魄不取腐芥，磁石不受曲针，过而不存，不亦宜乎！”客得书奇之，由是见称。 ◎何焯曰：○陈琳《檄吴文》：虞文绣砥砺淸节，耽学好古，仲翔能负析薪。○文绣之名，注家未及详。○《翻别传》自序云：臣亡考日南太守歆。◎侯康曰：○《北堂书钞》卷一百二引《会稽典录》云：虞歆字文肃，历郡守，节操高历。魏曹植为东阿王，东阿先有三十碑，铭多非实，植皆毁除之，以歆碑不虚，独全焉。○按：文肃，当作“文绣”。《文选·吴都赋》注又作“文秀”。 太守王朗命为功曹。孙策征会稽，翻时遭父丧，衰绖诣府门，朗欲就之，翻乃脱衰入见，劝朗避策。朗不能用，拒战败绩，亡走浮海。翻追随营护，到东部侯官，侯官长闭城不受，翻往说之，然后见纳。 ◎《贺齐传》“建安元年，孙策临郡。〖临会稽郡。〗时王朗奔东冶，侯官长商升为朗起兵”，即此事。侯官，详见《魏志·王朗传》“浮海至东冶”注。侯官、东冶辩论极多，刘昭、沈约已涉疑似。然《王朗传》“浮海至东冶”，本传云“朗亡走浮海，虞翻追随营护，到东部侯官”，则已至今福州界。即如《续汉志》云“章安，故冶”为不误，亦已至今台州界。然据《贺齐传》所载进兵情形，则确至今福州界矣。侯康有说，见《后汉书补注续》、《三国志补注续》；沈家本有说，见《诸史琐言》卷十六；均以文繁不录。惟胡三省注详引古书，叙次有条贯，且分别辨正，兹全录之。◎胡三省曰：《前汉志》冶县属会稽郡。师古曰：“故闽越地，光武改曰章安。”《晋志》曰：“建安郡，故秦闽中郡，汉高祖五年以立闽越王。及武帝灭之，徙其人，名为东冶。后汉改为候官都尉，及吴置建安郡。”洪氏《隶释》据《西汉志》曰：“会稽西部都尉治钱唐，南部都尉治回浦。”李宗谔《图经》曰：“文帝时以山阴为都尉治。元狩中徙治钱唐，为西部。元鼎中又立东部都尉，治冶。光武改回浦为章安，以冶立东候官。”《吴孙亮传》曰：“五凤中，以会稽东部为临海郡。”《孙休传》：“永安中，以会稽南部为建安郡。”沈约《宋志》曰：“东阳太守，本会稽西部都尉。”又曰：“临海太守，本会稽东部都尉。前汉都尉治鄞，后汉分会稽为吴郡，疑是都尉徙治章安。”《续汉志》：“章安故冶，光武更名。”《晋太康记》：“本鄞县南之回浦乡，章帝立。”未详孰是。又曰：“司马彪云章安是故冶，然则临海亦冶地也。”张勃《吴录》曰：“是句践冶铸之所，后分为会稽东、南二部都尉，东部临海是也，南部建安是也。”杜佑《通典》曰：“后汉改冶县为候官都尉，后分冶县为会稽东南二都尉，今福州是南部；台州是东部。”又曰：“二汉会稽西部都尉理婺州。”数说异同，各有脱误。尝参订之，自秦置会稽郡，其治在今吴门。至顺帝分置吴郡，而会稽徙郡于山阴，以浙江为两郡之境，故钱唐在西汉时属会稽，所以为西部治所；及会稽移于浙东，则西部亦移于婺女。回浦后改章安，乃会稽之东部，今台州盖其地。冶县则是南部，在吴属建安郡，至唐遂为福州。《太康记》尝云回浦本鄞之南乡，或云东部治鄞，因致休文之疑。 休文，沈约之字。 然鄞及回浦皆西汉县名，谓西汉割鄞而置县，或未可知。至章帝时，回浦已非乡矣。《太康》所纪，亦误也。《前志》注会稽之冶县云“本闽越地”，《续志》曰“章安，故冶，闽越地，光武更名”，因脱其中数字，故刘昭补注惑于《太康记》，而休文复不能剖判也。当云“章安，故回浦，章帝更名。东候官，故冶，闽越地，光武更名”，于文乃足。此郡之末有“东部侯国”四字，却是衍文，“侯”与“候”相近，而南部所治，故文有错乱。班史注回浦为南部，司马彪谓章安是故冶，张勃谓分冶为东、南二都尉，杜佑谓二汉西部皆在婺女，《图经》以冶为东部，皆误也。余按洪说甚详，其言钱唐西汉时属会稽，所以为西部治所，此语亦恐有未安处。 ◎《吴书》曰：翻始欲送朗到广陵，朗惑王方平讯， 宋本“讯”作“记”，一作“计”。 言“疾来邀我，南岳相求”，故遂南行。既至侯官，又欲投交州，翻谏朗曰：“此妄书耳，交州无南岳，安所投乎？”乃止。 ◎《魏志·王朗传》：朗诣策，策拮让而不害。 朗谓翻曰：“卿有老母，可以还矣。” ◎《翻别传》曰： ◎《虞翻别传》，隋、唐志未著录。◎章宗源曰：《虞翻别传》，见《三国志注》，亦见《太平御览》。◎侯康曰：《虞翻别传》，见本传注，书中直称孙策、孙权名，则非吴人撰，然亦当三国时人也。 朗使翻见豫章太守华歆，图起义兵。翻未至豫章，闻孙策向会稽，翻乃还。会遭父丧，以臣使有节，不敢过家，星行追朗至侯官。朗遣翻还，然后奔丧。 以上为《别传》语，以下为裴注语。 ◎而《传》云“孙策之来，翻衰绖诣府门，劝朗避策”，则为大异。 翻既归，策复命为功曹，待以交友之礼，身诣翻第。 ◎或曰：策谓权曰：“举贤任能，我不如卿。”此言谦也。权不能容翻，而策待之甚厚，有过之而无不及也。 ◎《江表传》曰：策书谓翻曰：“今日之事，当与卿共之， 此与语太史慈之语相同。 勿谓孙策作郡吏相待也。”
¶ 策好驰骋游猎，翻谏曰：“明府用乌集之众，驱散附之士，皆得其死力，虽汉高帝不及也。至于轻出微行，从官不暇严，吏卒长苦之。 宋本“长”作“常”，《通鉴》同。 夫君人者不重则不威， ◎胡三省曰：重，尊重。威，威严。言不尊重，则无威严。 故白龙鱼服，困于豫且， ◎胡三省曰：○张衡《东京赋》之辞。○注云：《说苑》曰：“吴王欲徙民饮酒。伍子胥谏曰：‘不可。昔白龙下清泠之渊，化为鱼，渔者豫且射中其目。白龙上述。天帝曰： “当是之时，若安置而形？”白龙对曰：“我下清泠之渊，化为鱼。”天帝曰：“鱼固人之所射也，豫且何罪？”夫白龙，天帝贵畜也；豫且，宋国之贱臣也。白龙不化，豫且不射；今弃万乘之位而从布衣之士饮酒。臣恐其有豫且之患矣。’王乃止。”○且，子余翻。 白蛇自放，刘季害之， ◎《史记·高祖本纪》：高祖姓刘氏，字季。夜径泽中，令一人行前，前者还报曰：“前有大蛇当径，愿还。”高祖醉，曰：“壮士行，何畏！”乃前，拔剑击斩蛇。有一老妪夜哭，曰：“吾子，白帝子也，化为蛇，当道，今为赤帝子斩之，故哭。” 愿少留意。” ◎胡三省曰：为孙策死于轻出张本。 策曰：“君言是也。然时有所思，端坐悒悒， 悒，音邑，不安也，犹郁郁也。 有裨谌草创之计， ◎《论语》：子曰：“为命，裨谌草创之。”◎何晏《集解》：孔曰裨谌，郑大夫氏名也，谋于野则获，于国则否。郑国将有诸侯之事，则使乘车以適野，而谋作盟会之辞。◎《正义》曰：使裨谌適草野以创制之。◎《左传·襄公三十一年》：裨谌能谋，谋于野则获，谋于邑则否。◎杜注：此才性之蔽也。 是以行耳。” ◎《吴书》曰：策讨山越，斩其渠帅，悉令左右分行逐贼，独骑与翻相得山中。翻问：“左右安在？”策曰：“悉行逐贼。”翻曰：“危事也！”令策下马：“此草深，卒有惊急，马不及萦策，但牵之，执弓矢以步。翻善用矛，请在前行。”得平地，劝策乘马。策曰：“卿无马奈何？”答曰：“翻能步行，日可三百里， 冯本、监本“三”作“二”。 自征讨以来，吏卒无及翻者，明府试跃马，翻能疏步随之。”行一大道， 宋本“一”作“及”。 得一鼓吏，策取角自鸣之，部曲识声，小大皆出，遂从周旋，平定三郡。◎《江表传》曰：策讨黄祖，旋军欲过取豫章，特请翻语曰：“华子鱼自有名字， ◎胡三省曰：华歆字子鱼。自有名字，言其名闻当时也。 然非吾敌也。加闻其战具甚少，若不开门让城，金鼓一震，不得无所伤害，卿便在前具宣孤意。”翻即奉命辞行，径到郡，请被褠葛巾与敌相见，谓歆曰：“君自料名声之在海内，孰与鄙郡故王府君？” 谓会稽太守王朗也。 歆曰：“不及也。”翻曰：“豫章资粮多少？器仗精否？士民勇果孰与鄙郡？”又曰：“不如也。”翻曰：“讨逆将军智略超世，用兵如神，前走刘扬州， 刘繇也。 君所亲见，南定鄙郡，亦君所闻也。今欲守孤城，自料资粮，已知不足，不早为计，悔无及也。今大军已次椒丘， 椒丘，见《华歆传》。 仆便还去，明日日中迎檄不到者，与吾辞矣。”翻既去，歆明旦出城，遣吏迎策。策既定豫章，引军还吴，飨赐将士，计功行赏，谓翻曰：“孤昔再至寿春，见马日磾，及与中州士大夫会，语我东方人多才耳，但恨学问不博，语议之间，有所不及耳。孤意犹谓未耳。卿博学洽闻，故前欲令卿一诣许，交见朝士，以折中国妄语儿。卿不愿行，便使子纲； 张纮字子纲。 恐子纲不能结儿辈舌也。”翻曰：“翻是明府家宝，而以示人，人倘留之，则去明府良佐，故前不行耳。”策笑曰：“然。”因曰：“孤有征讨事，未得还府，卿复以功曹为吾萧何， 监本“吾”作“善”，误。 守会稽耳。”后三日，便遣翻还郡。◎臣松之以为：王、华二公于扰攘之时，抗猛锐之锋，俱非所能。歆之名德，实高于朗，而《江表传》述翻说华云“海内名声，孰与于王”，此言非也。然王公拒战，华逆请服，实由孙策初起，名微众寡，故王能举兵，岂武胜哉？策后威力转盛，势不可敌，华量力而止，非必用仲翔之说也。若使易地而居，亦华战王服耳。◎按《吴历》载翻谓歆曰：“窃闻明府与王府君齐名中州，海内所宗，虽在东垂，常怀瞻仰。”歆答曰：“孤不如王会稽。”翻复问：“不审豫章精兵，何如会稽？”对曰：“大不如也。”翻曰：“明府言不如王会稽，谦光之谭耳； ◎胡三省曰：○《易》云：谦尊而光。 精兵不如会稽，实如尊教。”因述孙策才略殊异，用兵之奇，歆乃答云当去。此说为胜也。翻出，歆遣吏迎策。二说有不同。 ◎《魏志·华歆传》：孙策略地江东，歆知策善用兵，乃幅巾奉迎。◎《歆传》注引《吴历》、华峤《谱叙》、《江表传》，与此传注所引，互有详略。</description></item><item><title>卷五十八·吴书十三·陆逊传第十三</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-58/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-58/</guid><description>卷五十八·吴书十三·陆逊传第十三 ¶ 吴书十三陆逊传第十三 子抗
¶ 三国志五十八
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：坐下喝茶 复校：擎骥
陆逊 ¶ 陆逊字伯言，吴郡吴人也。本名议， 《魏志·明纪》太和二年、青龙二年皆书“陆议”，《蜀志·先主传》、《黄权传》亦书“陆议”。 世江东大族。 ◎《陆氏世颂》曰： 隋、唐志未著录。 逊祖纡，字叔盘，敏淑有思学，守城门校尉。父骏，字季才，淳懿信厚，为邦族所怀，官至九江都尉。 ◎九江郡之都尉也。◎《续百官志》：唯边郡往往置都尉，稍有分县，治民比郡。◎应劭曰：每有据贼，郡临时置都尉，事讫罢之。◎范《书·滕抚传》：朝廷博求将帅，三公举抚有文武才，拜为九江都尉。 逊少孤，随从祖庐江太守康在官。 陆康事见《陆绩传》。 袁术与康有隙，将攻康，康遣逊及亲戚还吴。逊年长于康子绩数岁，为之纲纪门户。
¶ 孙权为将军，逊年二十一， 逊卒于吴赤乌八年，年六十三，当生于汉光和六年。年二十一，当在建安八年也。 始仕幕府， 幕府，解见《魏志·袁绍传》。 历东西曹令史，出为海昌屯田都尉， ◎海昌都尉，解见《孙权传》赤乌五年“海盐”注。◎《续百官志》：边郡置农都尉，主屯田殖谷。 并领县事。 ◎《陆氏祠堂像赞》曰： ◎沈家本曰：《陆氏祠堂像赞》，隋、唐志不著录，未详何人之词。 海昌，今盐官县也。 ◎《宋书·州郡志》：吴郡太守盐官令，汉旧县。《吴记》云“盐官本属嘉兴，吴立为海昌都尉，治此；后改为县”，非也。◎《水经·沔水注》：○谷水又东南迳盐官县故城南，旧吴海昌都尉治。晋太康中，分嘉兴立。○《太康地道记》：吴有盐官县。◎吴增僅曰：○《寰宇记》引《吴录·地理》云：盐官本名海昌，后改为盐官，属吴郡。○今考《吴志·陆逊传》，逊初为海昌都尉，并领县事。裴注引《陆氏祠堂像赞》曰“海昌，今盐官县”，夫曰“并领县事”，则承上海昌言之，谓以海昌都尉领海昌县事也。盖吴初立县曰海昌，后改曰盐官，故《吴录》曰“本名海昌”也。晋沿吴旧，仍曰盐官，故《陆氏祠堂像赞》曰“海昌，今盐官也”。参合史志，疑《吴录》为确，今从之。◎杨守敬曰：《水经注》两说并存，《吴录·地理》即沈《志》所引之《吴记》，观《寰宇记》又引沈约非之之语，可见至《陆氏祠堂像赞》当必晋时之书，不足以证吴有盐官。◎洪亮吉曰：沈《志》云盐官汉旧县，非吴立。今考《汉地理志》、《郡国志》俱无此县，疑当以《吴记》为是。又《陆氏祠堂像赞》“海昌，今盐官县”，云“今”，则旧为都尉治，新改为县可知。◎《方舆纪要》：盐官，今浙江嘉兴府海盐县南二十里。 县连年亢旱，逊开仓谷以振贫民，劝督农桑，百姓蒙赖。时吴、会稽、丹阳多有伏匿，逊陈便宜，乞与募焉。 “与募焉”三字疑有误。 会稽山贼大帅潘临，旧为所在毒害，历年不禽。逊以手下召兵，讨治深险， “召”字疑误。 所向皆服，部曲已有二千余人。鄱阳贼帅尤突作乱，复往讨之，拜定威校尉， ◎胡三省曰：定威校尉，孙权创置。 军屯利浦。 ◎赵一清曰：利浦，即当利浦，见《孙策传》。
¶ 权以兄策女配逊，数访世务，逊建议曰：“方今英雄棋跱，财狼窥望，克敌宁乱，非众不济。而山寇旧恶， ◎胡三省曰：旧恶，为自旧为恶者。 依阻深地。夫腹心未平，难以图远，可大部伍，取其精锐。” ◎胡三省曰：言可大为部伍，择取精锐也。◎或曰：取，疑作 “收”。 权纳其策，以为帐下右部督。 帐下左右都督，见《张温传》。 会丹阳贼帅费栈 ◎胡三省曰：费，父沸翻，姓也。栈，士限翻。 受曹公印绶，扇动山越，为作内应，权遣逊讨栈。栈支党多而往兵少，逊乃益施牙幢，分布鼓角，夜潜山谷间，鼓噪而前，应时破散。遂部伍东三郡， ◎胡三省曰：东三郡，丹阳、新都、会稽也。 强者为兵，羸者补户， ◎胡三省曰：羸，伦为翻。 得精卒数万人，宿恶荡除，所过肃清，还屯芜湖。 宋本作“无湖”，以《宋书》校之，良是。芜湖，见《太史慈传》。</description></item><item><title>卷五十九·吴书十四·吴主五子传第十四</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-59/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-59/</guid><description>卷五十九·吴书十四·吴主五子传第十四 ¶ 吴书十四
¶ 三国志五十九吴主五子传第十四 ◎刘咸炘曰：称子，仿《汉书》武五子，以中有太子也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 孙登传、孙虑传 校录：兴平建安 孙和传 校录：擎骥 孙霸传 校录：欧罗巴♀忲阳 孙奋传 校录：江渚钓客 复校：擎骥
孙登 ¶ 孙登字子高，权长子也。 登不知所出，周寿昌有说，见后注。 魏黄初二年，以权为吴王，拜登东中郎将， 东中郎将，见《魏志·董卓传》。 封万户侯， ◎侯康曰：○《艺文类聚》卷五十一魏文帝《册孙权太子登为东中郎将封侯文》云：盖《河》、《洛》写天意，符谶述圣心，昭晰著明，与天谈也。故《易》曰：“河出《图》，洛出《书》，圣人则之。”孙将军归心国朝，忠亮之节，同功佐命，而其子当为魏将军，著在图谶，犹汉光武受命，李氏为辅，王梁、孙咸并见符纬也。斯乃皇天启祜大魏，永令孙氏仍世为佐。其以登为东中郎将，封县侯，万户。昔周嘉公旦，祚流七胤，汉礼萧何，一门十侯。今孙将军亦当如斯。若夫长平之荣，安丰之宠，方斯蔑如。 登辞侯不受。 宋本“侯”作“疾”。 是岁，立登为太子， 吴王太子也。黄武四年，权为太子登娉周瑜女，见《程秉传》、《周瑜传》。又权为子登拣择淑媛，娉芮玄女为妃，见《潘濬传》注引《吴书》。 选置师傅， 程秉为太子太傅，见《秉传》。 铨简秀士，以为宾友，于是诸葛恪、张休、顾谭、陈表等 表，陈武子，事见《武传》。 以选入，侍讲诗书，出从骑射。权欲登读《汉书》，习知近代之事，以张昭有师法，重烦劳之，乃命休从昭受读， ◎命，各本皆作“令”。◎范《书·列女传》：扶风马融伏于阁下，从班昭受读。◎王鸣盛曰：汉人读书，必有师法，无师不能读。《三国·吴志》吴主欲登读《汉书》，使张昭之子休从昭受读，可见。 还以授登。 ◎唐庚曰：刘备教禅以《汉书》，而权亦令张休从昭受读，还以授登。世以权、备之智，不足以知二帝三王，故所贻谋，止于如此。是大不然。伊尹之训太甲，称有夏先后而不及唐、虞；周公之戒成王，称商三宗而不及唐、虞，岂伊、周之智不足以知尧、舜、禹？亦取其近于时、切于事者已。权、备之教子，不忽近而慕远，不贵名而贱实，此亦伊尹、周公之遗法也。 登待接寮属，略用布衣之礼，与恪、休、谭等或同舆而载，或共帐而寐。太傅张温言于权曰：“夫中庶子官最亲密，切问近对，宜用雋德。”于是乃用表等为中庶子。 中庶子，见《魏志·鲍勋传》。 后又以庶子礼拘，复令整巾侍坐。 ◎《东观记》云：以中庶子入侍讲。◎沈《志》：中庶子，汉置。古者世禄卿大夫之子，既为副倅，谓之国子；天子诸侯，必有庶子官，以掌教之。 黄龙元年，权称尊号，立为皇太子， ◎赵一清曰：○《方舆纪要》卷二十引《宫苑记》云：西池，吴宣明太子孙登所凿，亦谓之太子池，在建康宫西隅，因名。○一清案：《传》云“谥宣”，而《记》云“宣明”，误也。 以恪为左辅，休右弼，谭为辅正，表为翼正都尉， ◎胡三省曰：辅正及翼正都尉，皆吴自创置之。◎潘眉曰：左辅、右弼、辅正亦都尉名，与翼正均东宫官属。 是为四友，而谢景、范慎、 范慎，见《孙晧传》建衡三年。 刁玄、 ◎刁玄事见《孙晧传》建衡三年注引《江表传》。◎何焯曰：古无“刁”字，宜从宋本作“刀”。 羊衜等 衜，音道。 ◎胡三省曰：衜，古“道”字。◎冯本“音”作“首”，误。 皆为宾客，于是东宫号为多士。 ◎侯康曰：○《艺文类聚》卷十六载吴张俨《请立太子师傅表》曰：昔贾谊为汉文帝陈周成王为太子，以周公为太傅，召公为太保，吕望为太师。又立三少，皆上大夫，使与太子居处，左右前后，皆正人也，明礼义以导习之，故能光熙文、武，兴隆周室。伏惟陛下命世应期，顺乾作主，皇太子以天然之姿，为国上嗣，朝廷以四海未定，国家多事，师傅之官，阙而未备。臣愚以为高祖初基，天下造创，引张良、叔孙通出为师表，入与朝政，宜博采周、汉，依旧仪用将相名官，辅弼太子，于是以熙赞洪业，增晖日月，实为光大也。○按：俨此表年月不可考，其称权为陛下，则在权称尊号后，姑附于此。◎又曰：○释慧皎《高僧传》：支谦字恭明，一名越，本月支人。博览经籍，莫不精究，世间伎艺多所综习。遍学异书，通六国语。其为人细长黑瘦，眼多白而睛黄，时人为之语曰：“支郎眼中黄，形驱虽细是智囊。”汉献末乱，避地于吴，权召见，悦之，拜为博士，使辅导东宫，与韦曜诸人共尽匡益，但生自外域，故《吴志》不载。 ◎《吴录》曰：慎字孝敬，广陵人，竭忠知己之君，缠绵三益之友，时人荣之。著论二十篇， 毛本“十”作“士”，误。 名曰《矫非》。 ◎《隋志》：粱有《尚书王氏传问》二卷，《尚书义》二卷，范慎问，吴太尉刘毅答，亡。◎侯康曰：《隋志》当云“吴太尉范顺问，刘毅答”，“顺”、“慎”古通。 后为侍中，出补武昌左部督，治军整顿。孙晧移都，甚惮之，诏曰：“慎勋德俱茂，朕所敬凭，宜登上公，以副众望。”以为太尉。慎自恨久为将，遂托老耄。军士恋之，举营为之陨涕。凤皇三年卒，子耀嗣。玄，丹阳人。衜，南阳人。◎《吴书》曰：衜初为中庶子，年二十。时廷尉监隐蕃交结豪杰，自卫将军全琮等皆倾心敬待，惟衜及宣诏郎豫章杨迪拒绝不与通，时人咸怪之。而蕃后叛逆，众乃服之。◎《江表传》曰：登使侍中胡综 毛本“综”作“琮”，误。 作《宾友目》 ◎胡三省曰：目者，因其人之才品，为之品题也。 曰：“英才卓越，超踰伦匹，则诸葛恪。精识时机， ◎官本《考证》曰：《御览》“时”作“知”。 达幽究微，则顾谭。凝辨宏达， ◎何焯曰：《魏氏春秋》“凝”作“淑”。◎弼按：《通鉴》“辨”作“辩”。 言能释结，则谢景。 ◎胡三省曰：凝，坚定也。宏，阔远也。达，明通也。好辩者每不能坚定其所守，故以能凝辩而证据宏远明通者，可以释难疑之纠结也。 究学甄微，游夏同科，则范慎。” ◎胡三省曰：究，穷竟也。甄，察别也。 衜乃私驳综曰：“元逊才而疏， 诸葛恪字元逊。 子嘿精而很， 顾谭字子嘿，《谭传》作“默”。 叔发辨而浮， 谢景字叔发。宋本“辨”作“辩”，《通鉴》同。 孝敬深而狭。” ◎范慎字孝敬。《通鉴》“狭”作“陿”。◎胡注：“陿”与“狭”同。 所言皆有指趣。而衜卒以此言见咎，不为恪等所亲。后四人皆败， ◎何焯曰：景、慎未尝败也。 吴人谓衜之言有征。位至桂阳太守，卒。 桂阳，见《蜀志·先主传》建安十三年。</description></item><item><title>卷六十·吴书十五·贺全吕周钟离传第十五</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-60/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-60/</guid><description>卷六十·吴书十五·贺全吕周钟离传第十五 ¶ 吴书十五
¶ 三国志六十贺全吕周钟离传第十五 ◎刘咸炘曰：合传之意，评已著之，皆平东南蛮贼者，犹《蜀志》之李恢、吕凯、马忠、张嶷也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：平青 复校：擎骥
贺齐 ¶ 贺齐字公苗，会计山阴人也。 山阴，见《孙坚传》。 ◎虞预《晋书》曰：贺齐本姓庆氏。齐伯父纯，儒学有重名，汉安帝时为侍中，江夏太守。去官，与江夏黄琼、汉中杨厚 ◎潘眉曰：○汉中，当为“广汉”。○《后汉书》本传云：厚，广汉新都人也。○《蜀志·周群传》：舒学术于广汉杨厚。 俱公车征。避安帝父孝德皇帝讳， ◎官本《考证》曰：“帝”字为后人妄增。 改为贺氏。 ◎宋本无“氏”字，误。◎范《书·黄琼传》：琼字世英，江夏安陆人，魏郡太守香之子也。永建中，公卿多荐琼者，于是会稽贺纯、广汉杨厚俱公车征。琼至，即拜议郎。琼上疏顺帝曰：“臣前荐光禄大夫樊英、太中大夫薛包及会稽贺纯、广汉杨厚，未蒙御省。”◎范《书·李固传》：固上疏曰：“陛下拨乱龙飞，初登大位，聘南阳樊英、江夏黄琼、广汉杨厚、会稽贺纯，策书嗟叹。”◎章怀注引谢承《书》曰：贺纯字仲真，会稽山阴人。少为博士，博极群艺，十辟公府，三举贤良方正，五征博士，四公车征，皆不就。后征拜议郎，数陈灾异，上便宜数百事，多见省纳。还江夏太守。◎《晋书·贺循传》：循字彦先，会稽山阴人。其先庆普，汉世传《礼》，世所谓庆氏学。族高祖纯，博学有重名。汉安帝时，为侍中，避安帝父讳，改为贺氏。曾祖齐，仕吴为名将。祖景，灭贼校尉。父邵，中书令，为孙晧所杀，徙家属边郡。 齐父辅，永宁长。 永宁，见《虞翻传》。 少为郡吏，守剡长。 ◎冯本、毛本“剡”作“郯”，误。◎《郡国志》：扬州会稽郡剡。◎惠栋曰：○张勃《吴录》：县有天姥岑。○李善云：剡，植琰切。◎潘眉曰：齐，会稽郡人。少为郡吏，守剡长。此剡乃会稽郡之剡县，字正作“剡”，音上冉反，与东海郡之剡县音谈者异。今本作“郯”，从邑旁，误。观下云“威震山越”，可见。◎梁章钜曰：剡即会稽郡之剡县，世所称剡中也。别本作“郯”，失之远矣。◎谢鍾英曰：○孔晔《记》：县本在江东，贺齐为剡令，移于今剡县。◎《一统志》：故城，今浙江绍兴府嵊县西南。 县吏斯从轻侠为奸， ◎官本《考证》曰：《御览》“斯”作“期”。◎朱良裘曰：斯姓，从名。然期亦姓也。◎沈家本曰：《广韵》“斯”字注中正引此文，且斯姓至今为大族，《御览》非。 齐欲治之，主簿谏曰：“从，县大族，山越所附，今日治之，明日寇至。”齐闻大怒，便立斩从。从族党遂相纠合，众千余人，举兵攻县。齐率吏民，开城门突击，大破之，威震山越。后太末、丰浦民反， ◎太末，见《虞翻传》。汉、晋志皆无丰浦。◎《郡国志》：太末县。◎刘昭注：建安四年，孙氏分立丰安县。◎沈《志》：东阳太守丰安令，汉献帝兴平二年孙氏分诸暨立。〖◎钱大昕曰：二说互异，未知孰是。〗◎《一统志》：丰安废县，在浙江金华府浦江县西南。〖今之浦江，即唐之浦阳县。〗后日之丰安、浦阳，殆即由汉末之丰浦相沿而来。准以地望，介在太末、诸暨之间，与史文相合，特地志无明文耳。 转守太末长，诛恶养善，期月尽平。
¶ 建安元年，孙策临郡， 临会稽郡也。 察齐孝廉。时王朗奔东冶， 冯本、毛本“冶”作“治”，误。东冶，见《魏志·王朗传》。 侯官长商升为朗起兵。 侯官，见《虞翻传》。 策遣永宁长韩晏领南部都尉， 此即会稽南部都尉也。会稽南部即建安郡，详见《孙权传》赤乌二年。 将兵讨升，以齐为永宁长。晏为升所败，齐又代晏领都尉事。升畏齐威名，遣使乞盟。齐因告喻，为陈祸福，升遂送上印绶，出舍求降。贼帅张雅，詹彊等不愿升降，反共杀升，雅称无上将军，彊称会稽太守。贼盛兵少，未足以讨，齐住军息兵。雅与女婿何雄征势两乖，齐令越人因势交构，遂致疑隙，阻兵相图。齐乃进讨，一战大破雅，彊党震惧，率众出降。
¶ 侯官既平，而建安、汉兴、南平复乱， ◎建安，见《孙权传》赤乌二年。◎胡三省曰：建安本冶县地，会稽南部都尉治焉。建安中分东侯官置建安县，用汉年号也。今建宁府地。汉兴县，沈约曰“汉末立，吴更名吴兴”。南平县亦汉末立，晋武平吴，改曰延平，时皆属南部都尉。◎《一统志》：汉兴故城，今福建建宁府浦城县治。南平故城，今福建延平府南平县西南。◎钱大昕曰：汉兴即吴兴，此别一吴兴，非乌程之吴兴也。◎梁章钜曰：汉曰汉兴，吴曰吴兴，唐曰唐兴。 齐进兵建安，立都尉府， ◎潘眉曰：立都尉府者，立会稽南部都尉府于建安也。◎洪亮吉曰：会稽都尉府，建安八年置，吴永安三年废。〖◎弼按：盖改为建安郡也。〗◎谢鍾英曰：会稽都尉府，《寰宇记》在建安县东南三百里。鍾英按，今建宁府东南三百里。 是岁八年也。 ◎何焯校增“建安”二字。◎弼按：前有“建安元年”，此不必增。 郡发属县五千兵，各使本县长将之，皆受齐节度。贼洪明、洪进、苑御、吴免、华当等五人，率各万户，连屯汉兴。吴五 姓吴，名五。 六千户别屯大潭， ◎《一统志》：大潭（志），今福建建宁府建阳县治。相传古闽越王筑城于此以拒汉，下瞰溪潭，因名。◎《方舆纪要·九十七》：大潭山，山势蟠屈。 邹临六千户别屯盖竹、 ◎《一统志》：盖竹镇在建阳县南二十五里。汉建安中，贼邹临别屯盖竹，即此。◎赵一清曰：台州府黄岩县、温州府平阳县皆有盖竹山，俱非建阳之盖竹也。 大潭， “大潭”二字，何焯校衍。 同出余汗。 音干。 ◎谢鍾英曰：按当时兵势，当在今建宁府松溪县西，非鄱阳郡之余汗县。 军讨汉兴，经余汗。齐以为贼众兵少，深入无继，恐为所断，令杨松长丁蕃留备余汗。 ◎（阳） 〈杨〉松，宋本作“松阳”。松阳，见《孙晧传》天纪四年。◎潘眉曰：○杨松，晋、宋志皆作“松阳”。○李吉甫云：县有大松树，因以为名。后分章安县立，时齐为永宁长，永宁亦分章安县东瓯乡立，故云邻城。◎梁章钜曰：《虞翻传》注引《会稽典录》有节女松杨柳朱，古字“杨”、“阳”通用，益证此“杨松”为误倒也。 蕃本与齐邻城，耻见部伍，辞不肯留。齐乃斩蕃，于是军中震栗，无不用命。遂分兵留备，进讨明等，连大破之。临阵斩明，其免、当、进、御皆降。转击盖竹，军向大潭，三将又降。 ◎陈浩曰：三将，疑作“二将”，上云屯大潭、盖竹者，吴五、邹临也。 凡讨治斩首六千级，名帅尽擒，复立县邑。料出兵万人，拜为平东校尉。 平东校尉，一人，吴置。 十年，转讨上饶，分以为建平县。 上饶、建平，见《孙权传》建安十年。</description></item><item><title>卷六十一·吴书十六·潘濬陆凯传第十六</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-61/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-61/</guid><description>卷六十一·吴书十六·潘濬陆凯传第十六 ¶ 吴书十六潘濬陆凯传第十六 三国志六十一
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：魔纱兔 复校：擎骥
潘濬 ¶ 潘濬字承明，武陵汉寿人也。 汉寿，见《蜀志·关羽传》。 弱冠从宋仲子受学。 ◎宋仲子，见《魏志·刘表传》、《王肃传》。◎《蜀志·尹默传》：默远游荆州，从司马德操、宋仲子等受古学。◎《李譔传》：父仁，与同县尹默俱游荆州，从司马徽、宋忠等学。 ◎《吴书》曰：濬为人聪察，对问有机理，山阳王粲见而贵异之。 王粲时避地荆州。 由是知名，为郡功曹。 年未三十，荆州牧刘表辟为部江夏从事。 ◎《续百官志》：诸州皆有从事。◎《续郡国志》“荆州刺史部郡七”，故云“部江夏从事”也。◎胡三省曰：汉制，州牧、刺史部诸郡，各郡置部从事。 时沙羡长赃秽不修， 沙羡，见《孙策传》。 濬按杀之，一郡震竦。后为湘乡令， 湘乡，见《蜀志·蒋琬传》。 治甚有名。刘备领荆州，以濬为治中从事。备入蜀，留典州事。 互见《蜀志》杨戏《季汉辅臣赞》注。
¶ 孙权杀关羽，并荆土，拜濬辅军中郎将， 吴置辅军中郎将，一人。 授以兵。 ◎《江表传》曰：权克荆州，将吏悉皆归附，而濬独称疾不见。权遣人以床就家舆致之， 何焯校改“舆”作“举”。 濬伏面著床席不起，涕泣交横，哀咽不能自胜。 ◎宋本“咽”作“哽”，《通鉴》同。◎何焯曰：潘是汉之叛臣，此略之者，已见杨戏《辅臣赞》也，《江表传》为不实。 权慰劳与语，呼其字曰：“承明，昔观丁父，鄀俘也，武王以为军帅；彭仲爽， 局本“爽”作“樊”，误。 申俘也，文王以为令尹。 ◎《左传》：观丁父者，鄀俘也，武王以为军率，克州、蓼，服随、唐，大启群蛮。彭仲爽者，申俘也，文王以为令尹，县申、息，朝陈、蔡，封畛于汝。 此二人，卿荆国之先贤也，初虽见囚，后皆擢用，为楚名臣。卿独不然，未肯降意，将以孤异古人之量邪？”使亲近以手巾拭其面，濬起下地拜谢。即以为治中，荆州诸军事一以谘之。 ◎胡三省曰：郝普、麋芳、傅士仁之在吴，未有所闻也。而潘濬所以自见者，与陆逊、诸葛瑾班，识者当于此而观人。 武陵部从事 《通志》“部”作“郡”。 樊伷 ◎胡三省曰：伷与胄同。 诱导诸夷，图以武陵属刘备，外白差督督万人往讨之。 ◎胡三省曰：差，初佳翻，择也。督，将也。◎严衍曰：上督是督将，下督是统率。 权不听，特召问濬，濬答：“以五千兵往，足可以擒伷。”权曰：“卿何以轻之？”濬曰：“伷是南阳旧姓， ◎胡三省曰：南阳之樊，光武之母党，故谓之旧姓。 颇能弄唇吻，而实无辩论之才。 ◎胡三省曰：今人以辨给观人才，何其谬也。吻，武粉翻，口边曰吻。 臣所以知之者，伷昔尝为州人设馔，比至日中，食不可得，而十余自起，此亦侏儒观一节之验也。” ◎桓谭《新论》：侏儒观一节而长短可知。◎胡三省曰：侏儒，优人，以能谐笑取宠。观其一节，足以验其技。◎严衍曰：侏儒，短人，观其体中之一节，便知其身之短矣。胡注非。 权大笑而纳其言，即遣濬将五千往，果斩平之。 ◎赵一清曰：○《方舆纪要》卷八十：军山在常德府龙阳县东八十里，潘濬攻樊伷时屯兵于此，因名。◎唐庚曰：权克荆州，将吏悉降，濬独坚卧不屈，权与致之，濬伏床而泣，悲不自胜，其于所事何厚也？既而樊伷欲以武陵自拔归蜀，濬为权画策，卒自将讨平之，其所厚又何薄也？吾闻乐毅去燕適赵，赵欲与之伐燕，毅泣曰：“昔之事燕，犹今之事赵也。毅若获戾，放在他国，终身不敢谋赵之徒隶，况其国乎。”使乐毅愚人也则可，乐毅少知事君，则濬不得无罪矣。◎王懋竑曰：刘备领荆州，以濬为治中从事，备入蜀，留典州事。孙权杀关羽，并荆土，拜濬辅军中郎，特授以兵。杨戏《季汉辅臣赞》列濬于麋芳、傅士仁、郝普，陈注亦与关羽不协。孙权袭羽，遂入吴。按濬为昭烈治中，又典留州事，职任盖不轻矣。与士仁共守公安，士仁之叛降，濬岂得不知之？自典留州事，而听其迎降，可乎？即如《江表传》所言，亦仅称疾不见而已。及权慰劳之，遽下地拜谢，更为权用。且樊伷以武陵郡从事诱导诸夷，图以武陵附备，为不失旧臣之义，而濬自请兵往斩平之，此岂有人心者？与乐毅所云“终身不敢谋赵之徒隶”迥乎异矣。故濬当与麋芳、士仁同，戏之讥贬，自不为过。《通鉴》尽载《江表传》语，而削陈《志》注与关羽不协，其事遂不著，故附论之。 迁奋威将军，封常迁亭侯。 ◎或曰：常，疑作“高”。◎弼按：高迁为屯名，非县名，见《宗室传·孙静传》。常迁，见《宋志》宁州南广郡，江左立，当时无此县。作“高迁”、“常迁”均非。 ◎《吴书》曰：芮玄卒，濬并领玄兵，屯夏口。玄字文表，丹阳人。父祉，字宣嗣，从孙坚征伐有功，坚荐祉为九江太守，后转吴郡，所在有声。玄兄良，字文鸾，随孙策平定江东，策以为会稽东部都尉， 会稽东部都尉，见《张纮传》。 卒，玄领良兵，拜奋武中郎将， 奋武中郎将，一人，吴置。 以功封溧阳侯。 溧阳，见《妃嫔传·何姬传》 权为子登拣择淑媛，群臣咸称玄父祉、兄良并以德义文武显名三世，故遂娉玄女为妃焉。黄武五年卒，权甚愍惜之。 权称尊号，拜为少府，进封刘阳侯， 刘阳，见《周瑜传》。 ◎《江表传》曰：权数射雉， ◎周寿昌曰：景帝休之好射雉，实大帝析薪之训也。 濬谏权，权曰：“相与别后，时时蹔出耳，不复如往日之时也。”濬曰：“天下未定，万机务多，射雉非急，弦绝括破， 矢末曰括。 皆能为害，乞特为臣故息置之。”濬出，见雉翳故在， 凡隐蔽之物曰翳。 乃手自撤坏之。权由是自绝，不复射雉。 迁太常。五溪蛮夷叛乱盘结， 五溪蛮夷，见《蜀志·先主传》章武元年。 权假濬节，督诸军讨之。 ◎《孙权传》：黄龙三年春，遣太常潘濬率众五万讨武陵蛮夷。嘉禾三年冬，太常潘濬平武陵蛮夷，事毕，还武昌。 信赏必行，法不可干，斩首获生，盖以万数，自是群蛮衰弱，一方宁静。 ◎赵一清曰：○《方舆纪要》卷八十：常德府武陵县有临沅城，三国吴潘濬以郡城大难固，又筑障城，移郡治之。○《水经·沅水注》：酉水东迳沅陵县北，又东南迳潘承明垒西，承明讨五溪蛮营军所筑也。○《长沙耆旧传》曰：夏隆仕郡，时潘濬南征，太守遣隆修书致礼。濬飞帆中流，力所不及，隆乃于岸边拔刀大呼，指濬为贼，因此被收。濬奇其以权变，自通解缚，赐以酒食。 ◎《吴书》曰：骠骑将军步骘屯沤口， 沤口，见《步骘传》。 求召募诸郡以增兵。权以问濬，濬曰：“豪将在民间，秏乱为害，加骘有名势，在所所媚，不可听也。” ◎官本《考证》张照曰：在所，言骘身所在也。犹言所到之处，人皆媚之云耳。 权从之。中郎将豫章徐宗，有名士也，尝到京师，与孔融交结，然儒生诞节，部曲宽纵，不奉节度，为众作殿，濬遂斩之。其奉法不惮私议，皆此类也。归义隐蕃， 《通志》作“归义人”，郝《书》作“降人”。 以口辩为豪杰所善， 隐蕃事见《胡综传》。 濬子翥亦与周旋，馈饷之。 ◎胡三省曰：翥，章庶翻。◎杜预云：周旋，相追逐也。 濬闻大怒，疏责翥曰：“吾受国厚恩，志报以命， ◎胡三省曰：言志在致命，以报国恩。 尔辈在都，当念恭顺，亲贤慕善，何故与降虏交，以粮饷之？在远闻此，心震面热，惆怅累旬。疏到，急就往使受杖一百，促责所饷。” ◎胡三省曰：濬欲布其子之罪于国中，以绝后祸也。 当时人咸怪濬，而蕃果图叛诛夷，众乃归服。 ◎何焯曰：濬本二刘旧人，故尤惧降人反覆，为己累也。 ◎《江表传》曰：时濬姨兄零陵蒋琬 ◎胡三省曰：同出为姨，母之姊妹曰姨，妻之姊妹亦曰姨。若母之兄弟，则当呼为舅。此盖妻之兄弟也。 为蜀大将军， 《通鉴》作 “为诸葛亮长史”，是；《江表传》误。濬讨武陵蛮夷在黄龙三年，即魏太和五年，蜀建兴九年，是时正诸葛亮复出祁山，蒋琬代张裔为长史之时。 或有间濬于武陵太守卫旍者， ◎《步骘传》作“卫旌”，古今字通。《通鉴》作“旍”。◎胡注：“旍”与“旌”通。 云濬遣密使与琬相闻，欲有自托之计。旌以启权，权曰：“承明不为此也。”即封旌表以示于濬，而召旌还，免官。</description></item><item><title>卷六十二·吴书十七·是仪胡综传第十七</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-62/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-62/</guid><description>卷六十二·吴书十七·是仪胡综传第十七 ¶ 吴书十七是仪胡综传第十七 ◎刘咸炘曰：同典尚书辞讼为侍中。
¶ 三国志六十二
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：Milanzhangnan 复校：擎骥
是仪 ¶ 是仪字子羽，北海营陵人也。 营陵，见《魏志·王脩传》。 本姓氏，初为县吏，后仕郡，郡相孔融嘲仪， 北海本为国，孔融为北海相。建安十一年，国除为郡。此书郡相，似失之。 言“氏”字“民”无上，可改为“是”，乃遂改焉。 ◎徐众《评》曰： ◎赵一清曰：众，当作“爰”。 古之建姓，或以所生，或以官号，或以祖名，皆有义体，以明氏族。故曰胙之以土而命之氏，此先王之典也，所以明本重始，彰示功德，子孙不忘也。今离文析字，横生忌讳，使仪易姓，忘本诬祖，不亦谬哉！教人易姓，从人改族，融既失之，仪又不得也。 ◎何焯曰：古之氏族，本出上赐，汉吏皆成君臣，未足深责。◎钱大昕曰：“氏”、“是”本一字，犹“姒”与“弋”、“嬴”与“盈”、“姞”与“郅”，可以互用。徐众讥其忘本诬祖，由于未通古文。 后依刘繇，避乱江东。繇军败，仪徙会稽。
¶ 孙权承摄大业，优文征仪。到见亲任，专典机密，拜骑都尉。吕蒙图袭关羽，权以问仪，仪善其计，劝权听之。从讨羽，拜忠义校尉。 忠义校尉，一人，吴置。 仪陈谢，权令曰： “孤虽非赵简子，卿安得不自屈为周舍邪？” ◎《韩诗外传》：赵简子有臣曰周舍，立于门下三日三夜。简子使问之曰：“子欲见寡人，何事？”周舍对曰：“愿为谔谔之臣。” 既定荆州，都武昌，拜裨将军，后封都亭侯，守侍中。欲复授兵，仪自以非材，固辞不受。黄武中，遣仪之皖就将军刘邵，欲诱致曹休。休到，大破之，迁偏将军，入阙省尚书事， 元本“阙”作“关”，误。 外总平诸官，兼领辞讼，又令教诸公子书学。
¶ 大驾东迁，太子登留镇武昌，使仪辅太子。太子敬之，事先咨询，然后施行。进封都乡侯。后从太子还建业，复拜侍中、中执法，平诸官事、领辞讼如旧。典校郎吕壹诬白故江夏太守刁嘉谤讪国政，权怒，收嘉系狱，悉验问。时同坐人皆怖畏壹， 其时与嘉同坐者。 并言闻之，仪独云无闻。于是见穷诘累日，诏旨转厉，群臣为之屏息。 ◎胡三省曰：为，于伪翻。屏，必郢翻。屏息，不敢舒气也。 仪对曰：“今刀锯已在臣颈，臣何敢为嘉隐讳，自取夷灭，为不忠之鬼！顾以闻知当有本末。”据实答问，辞不倾移。权遂舍之，嘉亦得免。 ◎何焯曰：若辞有倾移，亦并得祸，巧者不皆可幸也。 ◎徐众《评》曰：是仪以羁旅异方，客仕吴朝，值谗邪殄行， ◎《说文》：殄，尽也。一日绝也。◎《尚书·舜典》：朕塈谗说殄行。◎《孔传》云：塈，疾也。殄，绝也。言疾谗说绝君子之行也。 当严毅之威，命县漏刻，祸急危机，不雷同以害人，不苟免以伤义，可谓忠勇公正之士，虽祁奚之免叔向， ◎《左传·襄公二十一年》：范宣子杀羊舌虎，〖羊舌虎，叔向弟。〗囚叔向。于是祁奚老矣，乘驲而见宣子。宣子说，与之乘，以言诸公而免之。不见叔向而归，叔向亦不告免焉而朝。 庆忌之济朱云， ◎《汉书·朱云传》：云字游，鲁人也。云上书求见，请斩安昌侯张禹，上大怒曰：“小臣廷辱师傅，罪死不赦。”左将军辛庆忌免冠解印绶，叩头殿下曰：“此臣素著狂直于世，使其言是，不可诛；其言非，固当容之。臣敢以死争。”庆忌叩头流血，上意解。 何以尚之？忠不谄君， 宋本“谄”作“陷”，误。 勇不慑耸，公不存私，正不党邪，资此四德，加之以文敏，崇之以谦约，履之以和顺，保傅二宫，存身爱名，不亦宜乎！
¶ 蜀相诸葛亮卒，权垂心西州，遣仪使蜀申固盟好。奉使称意，后拜尚书仆射。南、鲁二宫初立， ◎钱大昕曰：赤乌五年，立子和为太子，霸为鲁王。权宠爱霸，与和无殊，故有二宫之称。和废徙后二年，乃封南阳王，则霸已赐死久矣。“南、鲁”之文，于义不通，当云“东宫与鲁王初立”，下文乃称“二宫”，斯得之。◎赵一清曰：南宫，吴太子宫也。《权传》“赤乌十年二月，適南宫”，是也。 仪以本职领鲁王傅。仪嫌二宫相近切，乃上疏曰： “臣窃以鲁王天挺懿德，兼资文武，当今之宜，宜镇四方，为国藩辅。宣扬德美，广耀威灵，乃国家之良规，海内所瞻望。但臣言辞鄙野，不能究尽其意。愚以二宫宜有降杀，正上下之序，明教化之本。”书三四上。为傅尽忠，动辄规谏；事上勤，与人恭。</description></item><item><title>卷六十三·吴书十八·吴范刘惇赵达传第十八</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-63/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-63/</guid><description>卷六十三·吴书十八·吴范刘惇赵达传第十八 ¶ 吴书十八
¶ 三国志六十三吴范刘惇赵达第十八 ◎或曰：吴、魏俱有《方伎传》，蜀亦有赵直等，承祚蜀人，何以不为立传？◎弼按：赵直，见魏延、蒋琬传。◎刘咸炘曰：此犹《魏书》之《方伎传》，而不直题方伎，犹有马、班遗意。《蜀书》无《方伎传》者，言谶数者皆儒生也。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：Milanzhangnan 复校：擎骥
吴范 ¶ 吴范字文则，会稽上虞人也。 上虞，见《孙坚传》。 以治历数，知风气，闻于郡中。举有道， ◎《后汉书·左雄周举黄琼传》范蔚宗论曰：汉初诏举贤良、方正，州郡察孝廉、秀才，斯亦贡士之方也。中兴以后，复增敦朴、有道、贤能、直言、独行、高节、质直、清白、敦厚之属，荣路既广，觖望难裁。 诣京都，世乱不行。会孙权起于东南，范委身服事，每有灾祥，辄推数言状，其术多效，遂以显名。
¶ 初，权在吴，欲讨黄祖，范曰：“今兹少利，不如明年。明年戊子， 戊子，为汉献帝建安十三年。 荆州刘表亦身死国亡。”权遂征祖，卒不能克。明年，军出，行及寻阳，范见风气，因诣船贺，催兵急行，至即破祖，祖得夜亡。权恐失之，范曰：“未远，必生禽祖。”至五更中，果得之。刘表竟死，荆州分割。 ◎《孙权传》：建安十三年，权复征黄祖，祖挺身亡走，骑士冯则追枭其首，荆州牧刘表死。 及壬辰岁， 建安十七年。 范又白言： 毛本“白”作“曰”，误。 “岁在甲午， 建安十九年。 刘备当得益州。”后吕岱从蜀还，遇之白帝，说备部众离落，死亡且半，事必不克。 ◎何焯曰：先主入蜀，自葭萌还攻璋，无缘复在白帝与岱相遇。承祚蜀人，宜知道里违错，故载之以见吴人伪妄耳。◎刘咸炘曰：此是承祚之疏耳，如何氏言，则凡史之谬，皆可云“故载之以见妄”乎？ 权以难范，范曰：“臣所言者天道也，而岱所见者人事耳。”备卒得蜀。
¶ 权与吕蒙谋袭关羽，议之近臣，多曰不可。权以问范，范曰：“得之。”后羽在麦城， 麦城，见《孙权传》建安二十四年。 使使请降。权问范曰：“竟当降否？”范曰：“彼有走气，言降诈耳。”权使潘璋邀其径路，觇候者还，白羽已去。范曰：“虽去不免。”问其期，曰： “明日日中。”权立表下漏以待之。及中不至，权问其故，范曰：“时尚未正中也。”顷之，有风动帷，范拊手曰： 宋本“拊”作“柎”，误。 “羽至矣。”须臾，外称万岁，传言得羽。 ◎《孙权传》：关羽西保麦城，权使诱之，羽伪降，因遁走。朱然、潘璋断其径路。十二月，璋司马马忠获羽及其子平。◎韩菼曰：磊落轩天地，不免为气数牢缚，乃至时日亦不误，令人邑邑气尽。◎弼按：关羽之败，由于人谋不臧，不能委之气数也。
¶ 后权与魏为好，范曰：“以风气言之，彼以貌来，其实有谋，宜为之备。”刘备盛兵西陵，范曰：“后当和亲。”终皆如言。其占验明审如此。权以范为骑都尉，领太史令，数从访问，欲知其决。 ◎官本《考证》曰：《御览》“决”作“诀”。 范秘惜其术，不以至要语权。权由是恨之。 ◎《吴录》曰：范独心计，所以见重者术，术亡则身弃矣，故终不言。
¶ 初，权为将军时，范尝白言江南有王气，亥子之间有大福庆。 亥子之间为建安二十四、五年，孙权封吴王在黄初二年，吴范说已不验矣。 权曰：“若终如言，以君为侯。”及立为吴王，范时侍宴，曰：“昔在吴中，尝言此事，大王识之邪？”权曰：“有之。”因呼左右，以侯绶带范。范知权欲以厌当前言，辄手推不受。及后论功行封，以范为都亭侯。诏临当出，权恚其爱道于己也，削除其名。</description></item><item><title>卷六十四·吴书十九·诸葛滕二孙濮阳传第十九</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-64/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-64/</guid><description>卷六十四·吴书十九·诸葛滕二孙濮阳传第十九 ¶ 吴书十九
¶ 三国志六十四诸葛滕二孙濮阳第十九 ◎何焯曰：《诸葛恪传》，虽孟坚当无以过。《吴书》中惟陆伯言事似稍烦冗，他传亦篇篇可观。想周、韦、华、薛之徒，其书本胜，经其整比，乃遂逼前良耳。◎尚曰：此传仿《史记》廉颇、蔺相如合传及魏其、武安合传体也。《廉颇传》附传赵奢、赵括、李牧，以廉、蔺连贯。《魏其武安传》附传灌夫，以灌夫联贯。《诸葛滕二孙传》以滕、孙连贯，至濮阳之附尾，以其为丞相，犹李牧之附廉、蔺以其为良将，文不属而意相承也。虽离奇变幻不及司马迁之才，然意匠亦极经营。自寿以后，此体不多见于史矣。
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 诸葛恪传 校录：洛之嫔 滕胤传、孙綝传、濮阳兴传 校录：江渚钓客 孙峻传 校录：欧罗巴♀忲阳 复校：擎骥
诸葛恪 ¶ 诸葛恪字元逊，瑾长子也。少知名。 ◎《江表传》曰：恪少有才名，发藻岐嶷， 岐嶷，解见《魏志·明帝纪》卷首注。 辩论应机，莫与为对。权见而奇之，谓瑾曰：“蓝田生玉，真不虚也。” ◎《汉书·地理志》：京兆尹蓝田，山出美玉。◎《水经注》：霸水出蓝田县蓝田谷，所谓多玉者也。◎《元和志》：蓝田山，一名玉山。◎《长安志》：蓝田山在蓝田县东南三十里。 ◎《吴录》曰：恪长七尺六寸，少须眉，折頞广额， 頞，音遏，鼻茎也。 大口高声。 弱冠拜骑都尉，与顾谭、张休等侍太子登讲论道艺，并为宾友。 诸葛恪、张休、顾谭、陈表为四友，见《孙登传》。 从中庶子转为左辅都尉。
¶ 恪父瑾面长似驴，孙权大会群臣，使人牵一驴入，长检其面，题曰诸葛子瑜。恪跪曰： “乞请笔益两字。”因听与笔。恪续其下曰“之驴”。举坐欢笑，乃以驴赐恪。他日复见，权问恪曰：“卿父与叔父孰贤？”对曰：“臣父为优。”权问其故，对曰：“臣父知所事，叔父不知，以是为优。”权又大噱。命恪行酒，至张昭前，昭先有酒色，不肯饮，曰：“此非养老之礼也。”权曰：“卿其能令张公辞屈，乃当饮之耳。”恪难昭曰：“昔师尚父九十，秉旄仗钺，犹未告老也。 ◎《史记·齐太公世家》：太公望吕尚者，东海上人。盖尝穷困，年老矣，周西伯遇于渭之阳，曰：“吾先君太公望子久已矣。”故号之曰太公望，载与俱归，立为师。武王即位，师行，师尚父左杖黄钺，右把白旄以誓。◎谯周曰：武王号为师尚父，则尚父官名。◎刘向《别录》曰：师之，尚之，父之，故曰师尚父，父亦男子之美号也。 今军旅之事，将军在后，酒食之事，将军在先，何谓不养老也？”昭卒无辞，遂为尽爵。后蜀使至，群臣并会，权谓使曰：“此诸葛恪雅好骑乘，还告丞相，为致好马。”恪因下谢，权曰：“马未至而谢何也？”恪对曰：“夫蜀者，陛下之外厩，今有恩诏，马必至也，安敢不谢？”恪之才捷，皆此类也。 ◎李安溪曰：才捷之人，必不可当大任。◎刘咸炘曰：书其才捷，所以著其非大器。 ◎《恪别传》曰： 《诸葛恪别传》，隋、唐志不著录。 权尝飨蜀使费祎，先逆敕群臣：“使至，伏食勿起。”祎至，权为辍食，而群下不起。祎啁之曰： 宋本“嘲”作“啁”。 “凤皇来翔，骐驎吐哺， ◎《尔雅·释兽》：麐，麕身，牛尾，一角。◎陆德明《音义》：麐，《字林》“力人反，本又作‘麟’，牦骐也。一音力珍反”。◎《说文》：麒麟，仁兽也。◎何法盛《征祥记》曰：麒麟者，毛虫之长也，仁兽也。牦曰麒，牡曰麟。◎弼按：见于各书，皆从鹿旁，与此异。 驴骡无知，伏食如故。”恪答曰：“爰植梧桐，以待凤皇，有何燕雀，自称来翔？何不弹射，使还故乡！”祎停食饼，索笔作《麦赋》，恪亦请笔作《磨赋》，咸称善焉。权尝问恪：“顷何以自娱，而更肥泽？”恪对曰：“臣闻富润屋，德润身，臣非敢自娱，修己而已。”又问：“卿何如滕胤？”恪答曰：“登阶蹑履，臣不如胤；回筹转策，胤不如臣。”恪尝献权马，先其耳。 ，刺也。 范慎时在坐， 范慎，见《孙登传》。 嘲恪曰：“马虽大畜， 何焯校改“大”作“六”。 禀气于天，今残其耳，岂不伤仁？”恪答曰：“母之于女，恩爱至矣，穿耳附珠，何伤于仁？”太子尝嘲恪：“诸葛元逊可食马矢。”恪曰：“愿太子食鸡卵。”权曰：“人令卿食马矢，卿使人食鸡卵，何也？”恪曰：“所出同耳。”权大笑。◎《江表传》曰：曾有白头鸟集殿前，权曰：“此何鸟也？”恪曰：“白头翁也。”张昭自以坐中最老，疑恪以鸟戏之，因曰：“恪欺陛下，未尝闻鸟名白头翁者，试使恪复求白头母。”恪曰：“鸟名鹦母， 元本“鹦”作“莺”，何焯校改作“婴”。 未必有对，试使辅吴复求鹦父。”昭不能答，坐中皆欢笑。 ◎《水经·浙江水注》引刘敬叔《异苑》曰：孙权时，永康县有人入山，遇一大龟，即束之以归。龟便言曰：“游不量时，为君所得。”担者怪之，载出，欲上吴王。夜宿越里，缆船于大桑树。宵中，树忽呼龟曰：“元绪，奚事尔也？”龟曰：“行不择日，今方见烹，虽尽南山之樵，不能溃我。”树曰：“诸葛元逊识性渊长，必致相困，令求如我之徒，计将安治？”龟曰：“子明，无多辞。”既至建业，权将煮之，烧柴万车，龟犹如故。诸葛恪曰：“燃以老桑，乃熟。”献人仍说龟言，权使伐桑，取煮之，即烂。故野人呼龟曰元绪。◎侯康曰：○《太平广记》卷一百七十三引刘氏《小说》云：〖据《唐志》，为刘义庆撰。〗孙权暂巡狩武昌，语群臣曰：“在后好共辅导太子，太子有益，诸君厚赏；如其无益，必有重责。”张昭、薛综并未能对。诸葛恪曰：“今太子精微特达，比青盖来旋，太子圣叡之姿，必闻一知十，岂为诸臣虚当受赏。”孙权尝问恪：“君何如丞相？”恪曰： “臣胜之。”权曰：“丞相受遗辅政，国富刑清，虽伊尹格于皇天，周公光于四表，无以远过。且为君叔，何以言胜之邪？”恪对曰：“实如陛下明诏，但仕于污君，甘于伪主，闇于天命，则不如臣从容清泰之朝，赞扬天下之君也。”权复问恪：“君何如步骘？”恪答曰：“臣不如之。”又问何如朱然？亦曰：“不如之。”又问何如陆逊？亦曰：“不如之。”权曰：“君不如此三人，而言胜叔者何？”恪曰：“小国之有君，不如诸夏之亡，是以胜也。”◎赵一清曰：○《御览》卷八百九十四引《吴书》曰：诸葛恪为将伐蜀，未至，上谓使曰：“元逊为将军，若还蜀，可报丞相，为致佳马。”○一清按：恪未尝为将伐蜀，当从本志为得。○又《御览》卷八百三十引《诸葛元逊传》曰：对南阳韩文晃误呼其父字，晃难之曰：“何人子前呼人父字？是礼乎！”诸葛笑容曰：“向天穿针，而不见天，何者？不轻天，意有所在耳。”即罚文晃酒一杯。○《世说》：诸葛瑾为豫州，遣别驾到台，语云：“小儿知谈，卿可与语。”连往诣恪，恪不与相见。后与张辅吴坐中相遇，别驾唤恪：“咄咄郎君。”恪因嘲之曰：“豫州乱矣，何咄咄之有？”答曰：“君明臣贤，未闻其乱。”恪曰：“昔唐尧在上，四凶在下。”答曰： “非惟四凶，亦有丹朱。”于是一座大笑。◎杭世骏所引同。◎或曰：凡此诸事，皆口给御人，或抵侮大臣，或启衅邻好，甚至君臣相嘲，父子为笑，人道无复可论矣，何足以辱简牍哉！史家无识，可笑。◎弼按：史家美恶兼书，以昭劝惩，或说失之。 权甚异之，欲试以事，令守节度。 节度之名始此。 节度掌军粮谷，文书繁猥，非其好也。 ◎《江表传》曰：权为吴王，初置节度官，使典掌军粮，非汉制也。初用侍中偏将军徐详，详死，将用恪。诸葛亮闻恪代详，书与陆逊曰：“家兄年老，而恪性疎， ◎李安溪曰：终难逃疎之一字，哲鉴远矣。疎与瑾慎正相反。 今使典主粮谷，粮谷军之要最，仆虽在远，窃用不安。足下特为启至尊转之。”逊以白权，即转恪领兵。</description></item><item><title>卷六十五·吴书二十·王楼贺韦华第二十</title><link>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-65/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E4%B8%89%E5%9B%BD%E5%BF%97%E9%9B%86%E8%A7%A3/%E4%B8%89%E5%9B%BD%E5%BF%97%E9%9B%86%E8%A7%A3-65/</guid><description>卷六十五·吴书二十·王楼贺韦华第二十 ¶ 吴书二十王楼贺韦华第二十 三国志六十五
¶ 晋平阳侯相 安汉陈寿 撰宋中书侍郎西乡侯 闻喜裴松之 注沔阳卢弼 集解 校录：擎骥 复校：擎骥
王蕃 ¶ 王蕃字永元，庐江人也。博览多闻，兼通术艺。 ◎潘眉曰：○蕃明于天文。○《宋志》云：吴时为中常侍，善数术，传刘洪《乾象历》，依《乾象法》而制浑仪，立论考度。古旧浑象以二分为一度，凡周七尺三寸半分。张衡更制，以四分为一度，凡周（二）〈一〉丈四尺六寸。蕃以古制局小，星辰稠穊，衡器伤大，难可转移，更制浑象，以三分为一度，凡周天一丈九寸五分四分分之三也。 始为尚书郎，去官。孙休即位，与贺邵、薛莹、虞汜 《贺邵传》见后。薛莹，见《薛综传》。虞汜，见《虞翻传》。 俱为散骑中常侍，皆加驸马都尉。时论清之。 ◎赵一清曰：○《方舆纪要》卷九十七：建安城，今建宁府城也。《志》云，三国吴永安三年，郡守王蕃始筑城于溪南覆船山下。○一清按：本传不言蕃为建安守也。 遣使至蜀，蜀人称焉，还为夏口监军。
¶ 孙晧初，复入为常侍，与万彧同官。彧与晧有旧，俗士挟侵， 宋本“士”作“王”，误。 谓蕃自轻。 ◎郁松年曰：《通志》作“挟主自尊，谓蕃轻己”，义较明晰。 又中书丞陈声， 陈声，见《孙晧传》凤皇二年。 晧之嬖臣，数谮毁蕃。蕃体气高亮，不能承颜顺指，时或迕意，积以见责。
¶ 甘露二年， 甘露二年，即宝鼎元年。 丁忠使晋还，晧大会群臣，蕃沈醉顿伏，晧疑而不悦，轝蕃出外。 ◎胡三省曰：轝，羊茹翻。 顷之请还， 《通鉴》“请”作“召”。 酒亦不解。蕃性有威严， 《通鉴》作“蕃好治威仪”。 行止自若，晧大怒，呵左右于殿下斩之。卫将军滕牧、征西将军留平请，不能得。 ◎《江表传》曰：晧用巫史之言，谓建业宫不利，乃西巡武昌，仍有迁都之意，恐群臣不从，乃大请会，赐将吏。问蕃：“射不主皮，为力不同科，其义云何？”蕃思惟未答，即于殿上斩蕃。出登来山， ◎胡三省曰：○《水经注》：武昌城南有来山，即樊山也。吴孙晧登之，使亲近掷王蕃首而虎争之。 使亲近将跳蕃首， ◎《通鉴》“跳”作“掷”，无“将”字。◎官本《考证》曰：“跳”字疑衍，或作“挑”。 作虎跳狼争咋啮之， ◎胡三省曰：跳，它吊翻。咋，侧革翻，啖也。啮，鱼结翻，噬也。 头皆碎坏，欲以示威，使众不敢犯也。◎此与本传不同。◎《吴录》曰：晧每于会，因酒酣，辄令侍臣嘲谑公卿，以为笑乐。万彧既为左丞相，蕃嘲彧曰：“鱼潜于渊，出水煦沫。何则？物有本性，不可横处非分也。彧出自溪谷，羊质虎皮，虚受光赫之宠，跨越三九之位， ◎范《书·郎顗传》：三九之位，未见其人。◎章怀注：三公九卿也。 犬马犹能识养， ◎周寿昌曰：○《论语》郑注：包咸曰：“犬能守御，马能代劳，皆能养人。”○合此所言，足证汉经师古训如此。 将何以报厚施乎！”彧曰：“唐虞之朝无谬举之才，造父之门无驽蹇之质， ◎《史记·赵世家》：造父幸于周缪王，造父取骥之乘匹，与桃林盗骊、骅骝、绿耳，献之缪王。缪王使造父御，西巡狩，见西王母，乐之忘归，而徐偃王反。缪王日驰千里马，攻徐偃王，大破之。乃赐造父以赵城，由此为赵氏。 蕃上诬明选，下讪桢幹，何伤于日月，適多见其不知量耳。” ◎《论语》：人虽欲自绝，其何伤于日月乎？多见其不知量也。 ◎臣松之案：本传云丁忠使晋还，晧为大会，于会中杀蕃，检忠从北还在此年之春，彧时尚未为丞相，至秋乃为相耳。《吴录》所言为乖互不同。
¶ 丞相陆凯上疏曰： ◎钱大昕曰：凯疏已见本传，此重出。 “常侍王蕃黄中通理，知天知物，处朝忠蹇，斯社稷之重镇，大吴之龙逢也。 ◎《韩诗外传》：关龙逢事桀。桀为酒池，可以运舟，糟丘足以望十里，而牛饮者三千人。关龙逢进谏，桀囚而杀之。 昔事景皇，纳言左右，景皇钦嘉，叹为异伦。而陛下忿其苦辞，恶其直对，枭之殿堂，尸骸暴弃，郡内伤心， 宋本“郡”作“邦”，《陆凯传》亦作“邦”。 有识悲悼。”其痛蕃如此。蕃死时年三十九， ◎《晋书·天文志》：吴时，中常侍庐江王蕃善数术，传刘洪《乾象历》，依其法而制浑仪，立论考度。◎又《历志》曰：中常侍王蕃以洪术精妙，用推浑天之理，以制仪象及论。◎《隋书·天文志》：蕃以古制局小，以布星辰，相去稠概，不得了察。张衡所作又复伤大，难可转移。蕃今所作，以三分为一度，周一丈九寸五分四分分之三，长古法三尺六寸五分四分分之一，减衡法亦三尺六寸五分四分分之一。◎《开元占经》曰：吴时庐江王蕃字兴元，为中常侍，善数术，尝造浑仪及《浑天象说》。◎《隋书·经籍志》：《浑天象注》一卷，吴散骑常侍王蕃撰。◎《唐经籍志》：《浑天象注》一卷：王蕃撰。◎《艺文志》：王蕃《浑天象注》一卷。◎阮元《畴人传》论曰：蕃立论考度，通达平正，可谓言天家之圭臬矣。◎严可均《全三国文》曰：王蕃《浑天象说》，《晋书》、《宋书》、《隋书·天文志》、《北堂书钞·一百三十》、《开元占经·一》、《太平御览·二》并引之。 晧徙蕃家属广州。二弟著、延皆作佳器， “作”字疑衍。 郭马起事，不为马用，见害。 郭马事见《孙晧传》天纪三年。</description></item></channel></rss>