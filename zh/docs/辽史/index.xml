<?xml version="1.0" encoding="utf-8" standalone="yes"?><rss version="2.0" xmlns:atom="http://www.w3.org/2005/Atom"><channel><title>辽史 on HisNotes</title><link>https://githubhy.github.io/hisnotes/zh/docs/%E8%BE%BD%E5%8F%B2/</link><description>Recent content in 辽史 on HisNotes</description><generator>Hugo -- gohugo.io</generator><atom:link href="https://githubhy.github.io/hisnotes/zh/docs/%E8%BE%BD%E5%8F%B2/index.xml" rel="self" type="application/rss+xml"/><item><title>辽史</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-00/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-00/</guid><description>辽史 卷一本纪第一　太祖上
卷二本纪第二　太祖下
卷三本纪第三　太宗上
卷四本纪第四　太宗下
卷五本纪第五　世宗
卷六本纪第六　穆宗上
卷七本纪第七　穆宗下
卷八本纪第八　景宗上
卷九本纪第九　景宗下
卷十本纪第十　圣宗一
卷十一本纪第十一　圣宗二
卷十二本纪第十二　圣宗三
卷十三本纪第十三　圣宗四
卷十四本纪第十四　圣宗五</description></item><item><title>卷一本纪第一　太祖上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-01/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-01/</guid><description>卷一本纪第一　太祖上 太祖大圣大明神烈天皇帝，姓耶律氏，讳亿，字阿保机，小字啜里只，契丹迭刺霞濑益石烈乡耶律弥里人。德祖皇帝长子，母曰宣简皇后萧氏。唐咸通十三年生。初，母梦日堕怀中，有娠。及生，室有神光异香，体如三岁儿，即能匍匐。祖母简献皇后异之，鞠为己子。常匿于别幕，涂其面，不令他人见。
三月能行；啐而能言，知未然事。自谓左右若有神人翼卫。虽龆龀，言必及世务。时伯父当国，疑辄咨焉。既长，身长九尺，丰上锐下，目光射人，关弓三百斤。为挞马狘沙里。时小黄室韦不附，太祖以计降之。伐越兀及乌古、六奚、比沙狘诸部，克之。国人号阿主沙里。
唐天复元年，岁辛酉，痕德堇可汗立，以太祖为本部夷离堇，专征讨，连破室韦、于厥及奚帅辖刺哥，俘获甚众。冬十月，授大迭烈府夷离堇。
明年秋七月，以兵四十万伐河东代北，攻下九郡，获生口九万五千，驼、马、牛、羊不可胜纪。九月，城龙化州于潢河之南，始建开教寺。
明年春，伐女直，下之。获其户三百。九月，复攻下河东怀远等军。冬十月，引军略至蓟北，俘获以还。先是德祖俘奚七千户，徙饶乐之清河，至是创为奚迭刺部，分十三县。遂拜太祖于越、总知军国事。
明年岁甲子，三月，广龙化州之东城。九月，讨黑车子室韦，唐卢龙军节充使刘仁恭发兵数万，遣养子赵霸来拒。霸至武州，太祖谍知之，伏劲兵桃山下。遣室韦人牟里诈称其长酋所遣，约霸兵会平原。既至，四面伏发，擒霸，歼其众，乘胜大破室韦。
明年七月，复讨黑车子室韦。唐河东节度使李克用遣通事康令德乞盟。冬十月，太祖以骑兵七万会克用于云州，宴酣，克用借兵以报刘仁恭木瓜涧之役，太祖许之。易袍马，约为兄弟。及进兵击仁恭，拔数州，尽徙其民以归。
明年二月，复击刘仁恭。还，袭山北奚，破之。汴州朱全忠遣人浮海奉书币、衣带、珍玩来聘。十一月，遣偏师讨奚、霫诸部及东北女直之未附者，悉破降之。十二月，痕德堇可汗殂，群臣奉遗命请立太祖。曷鲁等劝进。太祖三让，从之。
元年春正月庚寅，命有司设坛于如迂王集会埚，燔柴告天，即皇帝位。尊母氏为皇太后，立皇后萧氏。北宰相辖刺、南宰相耶律欧里思率群臣上尊号曰天皇帝，后曰地皇后。庚子，诏皇族承遥辇氏九帐为第十帐。
二月戊午，以从弟迭栗底为迭烈府夷离堇。是月，征黑车子室韦，降其八部。
夏四月丁未朔，唐梁王朱全忠废其主，寿弑之，自立为帝，国号梁，遣使来告。刘仁恭子守光囚其父，自称幽州卢龙军节度使。秋七月乙酉，其兄平州刺史守奇率其众数千人来降，命置之平卢城。
冬十月乙巳，讨黑车子室韦，破之。
二年春正月癸酉朔，御正殿受百官及诸国使朝。辛巳，始置惕隐，曲族属，以皇北撒刺为之。河东李克用卒，子存勖袭，遣使吊慰。
夏五月癸酉，诏撒刺讨乌丸、黑车子室韦。
秋八月壬子，幽州进合欢瓜。
冬十月己亥朔，建明王楼。筑长城于镇东海口。遣轻兵取吐浑叛入室韦者。
三年春正春月，幸辽东。</description></item><item><title>卷二本纪第二　太祖下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-02/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-02/</guid><description>卷二本纪第二　太祖下 四年春正月丙申，射虎东山。
二月丙寅，修辽阳故城，以汉民、渤海户实之，改为东平郡，置防御使。
夏五月庚辰，至自东平郡。
秋八月丁酉，谒孔子庙，命皇后、皇太子分谒寺观。
九月，征乌古部，道闻皇太后不豫，一日驰六百里还，侍太后，病间，复还军中。
冬十月丙午，次乌古部，天大风雪，兵不能进，上祷于天，俄顷而霁。命皇太子将先锋军进击，破之，俘获生口万四千二百，牛马、车乘、庐帐、器物二十余万。自是举部来附。
五年春正月乙丑，始制契丹大字。
夏五月丙寅，吴越王复遣滕彦休贡犀角、珊瑚，授官以遣。
庚辰，有龙见于拽刺山阳水上，上射获之，藏其骨内府。
闰六月丁卯，以皇弟苏为惕隐，康默记为夷离毕。
秋八月己未朔，党项诸部叛。辛未，上亲征。
九月己丑朔，梁遣郎公远来聘。壬寅，大字成，诏颁行之。
皇太子率迭刺部夷离堇污里轸等略地云内、天德。
冬十月辛未，攻天德。癸酉，节度使宋瑶降，赐弓矢、鞍马、旗鼓，更其军曰应天。甲戌，班师。宋瑶复叛。丙子，拔其城，擒宋瑶，俘其家属，徙其民于阴山南。
十二月己未，师还。
六年春正月丙午，以皇弟苏为南府宰相，迭里为惕隐。南府宰相，自诸弟构乱，府之名族多四罹其祸，故其位久虚，以锄得部辖得里、只里古摄之。府中数请择任宗室，上以旧制不可辄变；请不已，乃告于宗庙而后授之。宗室为南府宰相自此始。
夏五月丙戌朔，诏定法律，正班爵。丙申，诏画前代直臣像为《招谏图》，及诏长吏四孟月询民利病。</description></item><item><title>卷三本纪第三　太宗上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-03/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-03/</guid><description>卷三本纪第三　太宗上 太宗孝武惠文皇帝，讳备光，字德谨，小字尧骨。太祖第二子，母淳钦皇后萧氏。唐天复二年生，神光异常，猎者获白鹿、白鹰，人以为瑞。及长，貌严重而性宽仁，军国之务多所取决。天赞元年，授天下兵马大元帅，事诏统六军南徇地。明年，下平州，获赵思温、张崇。回破箭笴山胡逊奚，诸部悉降。复以兵掠镇、定，所至皆坚壁不敢战。师次幽州，符存审拒于州南，纵兵邀击，大破之，擒裨将裴信等数十人。及从太祖破于阙里诸部，定河堧党项，下山西诸镇，取回鹘单于城，东平渤海，破达卢古部，东西万里，所向皆有功。
天显元年七月，太祖崩，皇后摄军国事。
明年秋，治祖陵毕。冬十一月壬戌，人皇王倍率群臣请于后曰：“皇子大元帅勋望，中外攸属，宜承大统。”后从之。
是日即皇帝位。癸亥，谒太祖庙。丙寅，行柴册礼。戊辰，还都。壬申，御宣政殿，群臣上尊号曰嗣圣皇帝。大赦。有司请改元，不许。十二月庚辰，尊皇太后为太皇太后，皇后为应天皇太后，立妃萧氏为皇后。礼毕，阅近侍班局。辛已，诸道将帅辞归镇。己丑，祀天地。庚寅，遣使谕诸国。辛卯，阅群于近效。戊戌，女直遣使来贡。壬寅，谒太祖庙。甲辰，阅旗鼓、客省诸局官属。丁未，诏选遥辇氏九帐子弟可任官者。
三年春正月己酉，阅北克兵籍。庚戌，阅南克兵籍。丁巳，阅皮室、拽刺、墨离三军。己未，黄龙府罗涅河女直、达卢古来贡。庚午，以王郁为兴国军节度使，守中书令。
二月，幸长泺。已亥，惕隐涅里衮进白狼。辛丑，达卢古来贡。三月乙卯，东蒐。癸亥，猎羖劷山。乙丑，猎松山。唐义武军节度使王都遣人以定州来归。唐主出师讨之，使来乞援，命奚秃里铁刺往救之。
四月戊寅，东巡。己卯，祭麃鹿神。丁亥，于猎所纵公私取羽毛革木之材。甲午，取箭材赤山。丙申，猎三山。铁刺败唐将王晏球于定州。唐兵大集，铁刺请益师。辛丑，命惕隐涅里衮、都统查刺赴之。
五月丙午，建天膳堂。猎索刺山。戊申，至自猎。丁卯，命林牙突吕不讨乌古部。己巳，女直来贡。
六月己卯，行瑟瑟礼。
秋七月丁未，突吕不献讨乌古捷。壬子，王都奏唐兵破定州，铁刺死之，涅里衮、查刺等数十人被执。上以出师非时，甚悔之，厚赐战殁将校之家。庚午，有事于太祖庙。
八月丙子，突厥来贡。庚辰，诏建《应天皇太后诞圣碑》于仪坤州。
九月己卯，突吕不遣人献讨乌古俘。癸未，诏分赐群臣。
己丑，幸人皇王倍第。庚寅，遣人使唐。辛卯，再幸人皇王第。
癸巳，有司请以上生日为天授节，皇太后生日为永宁节。
冬十月癸卯朔，以永宁节，上率群臣上寿于延和宫。己酉，谒太祖庙。唐遣使遗玉笛。甲子，天授节，上御五鸾殿受群臣及诸国使贺。
十一月丙子，鼻骨德平贡。辛丑，自将伐唐。
十二月癸卯，祭天地。庚戌，闻唐主复遣使平聘，上问左右，皆曰：“唐数遣使来，实畏威也。未可轻举，观衅而动可也。”上然之。甲寅，次杏埚，唐使至，遂班师。时人皇王在皇都，诏遣耶律羽之迁东丹民以实东平。其民或亡入新罗、女直，因诏困乏不能迁者，许上国富民给赡而隶属之。升东平郡为南京。</description></item><item><title>卷四本纪第四　太宗下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-04/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-04/</guid><description>卷四本纪第四　太宗下 会同元年春正月戊申朔，晋及诸国遣使来贺。晋使且言已命和凝撰《圣德神功碑》。戊辰，遣人使晋。
二月壬午，室韦进白麃。戊子，铁骊来贡。丁酉，猎松山。
戊戌，幸辽河东。丙申，上思人皇王，遣惕隐率宗室以下祭其行宫。丁未，诏增晋使所经供亿户。
三月壬戌，将东幸，三克言农务方兴，请减辎重，促还朝，从之。丙寅，女直来贡。癸酉，东幸。
夏四月戊寅朔，如南京。甲申，女直来贡。乙酉，幸温泉。
己丑，还宫，朝于皇太后。丁酉，女直贡弓矢。己亥，西南边大详稳耶律鲁不古奏党项捷。
五月甲寅，晋复遣使请上尊号，从之。
六月丙子朔，吐谷浑及女直来贡。辛卯，南唐来贡。癸巳，诏建日月四时堂，图写古帝王事于两庑。
秋七月癸亥，遣使赐晋马。丁卯，遣鹘离底使晋，梅里了古使南唐。戊辰，遣中台省右相耶律述兰迭烈哥使晋，临海军节度使赵思温副之，册晋帝为英武明义皇帝。
八月戊子，女直来贡。庚子，吐谷浑、乌孙、靺鞨皆来贡。九月庚戌，黑车子室韦贡名马。边臣奏晋遣守司空冯道、左散骑常侍韦勋来上皇太后尊号，左仆射刘煦、右谏议大夫卢重上皇帝尊号，遂遣临军寅你已充接伴。壬子，诏群臣及高年，凡授大臣爵秩，皆赐锦袍、金带、白马、金饰鞍勒，著于令。
冬十月甲戌朔，遣郎君迪里等抚问晋使。壬寅，晋遣使来谢册礼。是日，复有使进独峰驼及名马。
十一月甲辰朔，命南北宰相及夷离堇就馆赐晋使冯道以下宴。丙午，上御开皇殿，召见晋使。壬子，皇太后御开皇殿，冯道、韦勋册上尊号曰睿文神武法天启运明德章信至道广敬昭孝嗣圣皇帝。大赦，改元会同。是月，晋复遣赵莹奉表来贺，以幽、蓟、瀛、莫、涿、檀、顺、妫、儒、新、武、云、应、朔、寰、蔚十六州并图籍来献。于是塘以皇都为上京，府曰临潢。升幽州为南京，南京为东京。改新州为奉圣州，武州为归化州。升北、南二院及乙室夷离堇为王，以主簿为令，令为刺史，刺史为节度使，二部梯里已为司徒，达刺干为副使，麻都不为县令，县达刺干为马步。置宣徵、阁门使，控鹤、客省、御史大夫、中丞、侍御、判官、文班牙署、诸宫院世烛，马群、遥辇世烛，南北府、国舅帐郎君为敞史，诸部宰相、节度使帐为司空，二室韦闼林为仆射，鹰坊、监冶等局长为详稳。
十二月戊戌，遣同括、阿钵等使晋，制加晋冯道守太傅，刘煦守太保，余官各有差。
二年春正月乙巳，以受晋册，遣使报南唐、高丽。丁未，御开皇殿，宴晋使冯道以下，赐物有差。戊申，晋遣金吾卫大将军马从斌、考功郎中刘知新来贡珍币，命分赐群臣。丙辰，晋遣使谢免沿边四州钱币。
二月戊寅，宴诸王及节茺使来贺受册礼者，仍命皇太子惕隐迪辇饯之。癸巳，谒太祖庙，赐在京吏民物，及内外群臣官赏有差。丁酉，加兼侍中、左金吾卫上将军王鄑检校太尉。
三月，畋于哀潭之侧。戊申，女直来贡。丁巳，封皇子述律为寿安王，罨撒葛为太平王。己巳，大赍百姓。
夏四月乙亥，幸木叶山。癸巳，东京路奏狼食人。</description></item><item><title>卷五本纪第五　世宗</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-05/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-05/</guid><description>卷五本纪第五　世宗 世宗孝和庄宪皇帝，讳阮，小字兀欲。让国皇帝长子，母柔贞皇后萧氏。帝仪观丰伟，内宽外严，善骑射，乐施予，人望归之。太宗爱之如子。会同九年，从伐晋。
大同元年春二月，封永康王。
夏四月丁丑，太守崩于栾城。戊寅，梓宫次镇阳，即皇帝位于枢前。甲申，次定州，命天德、朔古、解里等护梓宫先赴上京。太后闻帝即位，遣太弟李胡率兵拒之。
六月甲寅朔，次南京，五院夷离堇安端、详稳刘哥遣人驰报，请为前锋；至泰德泉，遇李胡军，虞败之。上遣郎君勤德等两军谕解。
秋闰七月，次潢河，太后、李胡整兵拒于横渡，相持数日。
用屋质之谋，各罢兵趋上京。既而闻太后、李胡复有异谋，迁于祖州；诛司徒划设及楚补里。
八月壬竿朔，尊母萧氏为皇太后，以太后族刺只撒古鲁为国舅帐，立详稳以总焉。以崇德宫户分赐翼戴功臣，及北大王洼、南院大王吼各五士，安抟、楚补各百。的、铁刺子孙先以非罪籍没者归之。癸未，始置北院枢密使，以安抟为之。九月壬子朔，葬嗣圣皇帝于怀陵。丁卯，行柴册礼群臣上尊号曰天授皇帝。大赦，改大同元年为天禄元年。追谥皇考曰让国皇帝。以安端主东丹国，封明王，察割为泰宁王，刘哥为惕隐，高勋为南院枢密使。
二年春正月，天德、萧翰、刘哥、盆都等谋反。诛天德，杖萧翰，迁刘哥于边，罚盆都使辖戞斯国。汉主刘知远殂，子承祐立。
夏四月庚辰朔，南唐遣李朗、王祚来慰且贺，兼奉蜡丸书，议攻汉。
秋七月壬申，皇子贤生。
冬十月壬午，南京留守魏王赵延寿薨，以中台省右相牒（虫葛）为南京留守，封燕王。
十一月，驻跸彰武南。
三年春正月，萧翰及公主阿不里谋反，翰伏诛，阿不里瘐死狱中。庚申，肆赦。内外官各进一阶。
夏六月戊寅，以敞史耶律胡离轸为北院大王。己卯，惕隐颓昱封漆水郡王。
秋九月辛丑朔，召群臣议南伐。
冬十月，遣诸将率兵攻下贝州高老镇，徇地邺都、南宫、堂阳，杀深州刺史史万山，俘获甚众。
四年春二月辛未，泰宁王察割来朝，留侍。是月，建政事省。</description></item><item><title>卷六本纪第六　穆宗上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-06/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-06/</guid><description>卷六本纪第六　穆宗上 穆宗孝安敬正皇帝，讳璟，小字述律。太宗皇帝长子，母曰靖安皇后萧氏。会同一二年，封寿安王。
天禄五年秋九月癸亥，世宗遇害。逆臣察割等伏诛。丁卯，即皇帝位，群臣上尊号曰天顺皇帝，改元应厉。戊辰，如南京。
是月，遣刘承训告哀于汉。
冬十一月，汉、周、南诏各遣使来吊。乙亥，诏朝会依嗣圣皇帝故事，用汉礼。
十二月甲辰，汉遣使献弓矢、鞍马。壬子，铁骊、鼻骨德皆来贡。
二年春正月戊午朔，南遣使奉蜡丸书，及进犀兕甲万属。
壬戌，太尉急古质谋逆，伏诛。
二月癸卯，女直来贡。
三月癸亥，南唐遣使奉蜡丸书。丁卯，复遣使来贡。甲申，以耶律挞烈为南院大王。
夏四月丙戌朔，日有食之。己亥，铁骊进鹰鹘。
五月丙辰朔，视朝。壬午，南唐遣使来贡。
六月壬辰，国舅政事令萧眉古得、宣政殿学士李浣等谋南奔，事觉，诏暴其罪。乙未，祭天地。壬寅，汉为周所侵，遣使求援，命中台省右相高模翰赴之。丁未，命乳媪之史曷鲁世为阿束石烈夷离堇。
秋七月乙亥，政事令娄国、林牙敌烈、侍中神都、郎君海里等谋乱就执。
八月己丑，眉古得、娄国等伏诛，杖李浣而释之。
九月甲寅朔，云州进嘉禾四茎，二穗。戊午，诏以先平察割日，用白黑羊、玄酒祭天，岁以为常。壬戌，猎炭山。癸天。
庚辰，敌烈部来贡。
冬十月甲申朔，汉遣使进葡萄酒。甲午，司徒老古等献白雉。戊申，回鹘及辖戞斯皆遣使来贡。</description></item><item><title>卷七本纪第七　穆宗下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-07/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-07/</guid><description>卷七本纪第七　穆宗下 十四年春正月戊寅朔，奉安神纛。戊戌，汉以宋将来袭，驰告。二月壬子，诏西南面招讨使挞烈进兵援汉。癸亥，如潢河。
戊辰，支解鹿人没答、海里等七人于野，封土识其地。己巳，如老林东泺。壬申，汉以败宋兵石州来告。
夏四月本汉以击退宋军，遣使来谢。是月，黄龙府某露降。
五月，射舐碱鹿于白鹰山，至于浃旬。
六月丙午朔，猎于玉山，竟月忘返。
秋七月壬辰，以酒脯祀黑山。
八月乙巳，如硙子岭，呼鹿射之，获鹿四，赐虞人女环等物有差。丁未，还吕。戊申，以生日值天赦，不受贺，曲赦京师囚。乙卯，录囚。
九月，黄室韦叛。
冬十月丙午，近侍乌古者进石错，赐白金二百五十两。丙辰，以掌鹿矧思代斡里为闸撒狘，赐金带、金盏，银二百两。
所隶死罪以下得专之。
十一月壬午，日南至，宴饮达旦。自是昼寝夜饮。杀近侍小六于禁中。
十二月丙午，以黑兔祭神。乌古叛，掠民财畜。详稳僧隐与战，败绩，僧隐及乙实等死之。
十五年春正月乙卯，以枢密使雅里斯为行军都统，虎军详稳楚思为行军都监，益以突吕不部军三百，合诸部兵讨之。乌古夷离堇子勃勒底独不叛，诏褒之。是月，老人星见。
二月壬寅朔，日有食之。上东幸。甲寅，以获鸭，除鹰坊刺面、腰斩之刑，复其徭役。是月，乌古杀其长窣离底，余众降，复叛。
三月癸酉，近侍东儿进匕箸不时，手刃刺之。丁丑，大黄室韦酋长寅尼吉叛。癸未，王坊人四十户叛入乌古。癸已，虞人沙刺迭侦鹅失期，加炮洛、铁梳之刑而死。
夏四月乙巳，小黄室韦叛，雅里斯、楚思等击之，为室韦所败，遣使诘之。乙卯，以秃里代雅里斯为都统，以女古为监军，率轻骑进讨，仍令挞马寻吉里持诏招谕。
五月壬申，寻吉里奏，谕之不从。雅里斯以挞凛、苏才群牧兵追至柴河，与战不利。甲申，库古只奏室韦长寅吉亡入敌烈。</description></item><item><title>卷八本纪第八　景宗上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-08/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-08/</guid><description>卷八本纪第八　景宗上 景宗孝成康靖皇帝，讳贤，字贤宁，小字明扆。世宗皇帝第二子，母曰怀节皇后萧氏。察割之乱，帝甫四岁。穆宗即位，养永兴宫，既长，穆宗酗酒怠政。帝一日与韩匡嗣语及时事，耶律贤适止这。帝悟，不复言。
应因十九年春二月戊辰，入见，穆宗曰：“吾儿已成人，可付以政。”己巳，穆宗遇弑，帝率飞龙使女里、侍中萧思温、南院枢密使高勋率甲骑千人驰赴。黎明，至行在，哭之恸。群臣改进，遂即皇帝位于柩前。百官上尊号曰天赞皇帝，大赦，改元保宁。以殿前都点检耶律夷腊、右皮室详稳萧乌里只宿卫不严，斩之。
三月丙戌，入上京，以萧思温为北院枢密使。太平王罨撒葛亡入沙沱。己丑，夷离毕粘木衮以阴附罨撒葛伏诛。癸巳，罨撒葛入朝，甲午，以北院枢密使萧思温兼北府宰相。己亥，南院枢密使高勋封秦王。
夏四月戊申朔，进封太平王罨撒葛为齐王，改封赵王喜隐为宋王，封隆先为平王，稍为吴王，道隐为蜀王，必摄为越王，敌烈为冀王，宛为卫王。五月戊寅，立贵妃萧氏为皇后。丙申朔，射柳祈雨。有司请以帝生日为天清节，从之。壬寅，汉遣李匡弼、刘继文、李元素等来贺。
冬十月，东幸哀潭。
十一月甲辰朔，行柴册礼，祠木叶山，驻跸鹤谷。乙巳，萧思温封魏王，北院大王屋质加于越。
二年春正月丁未，如潢河。
夏四月，幸东京，致奠于让国皇帝及世宗庙。
五月癸丑，西幸。乙卯，次盘道岭，盗杀北枢密使萧思温。
六月，还上京。
秋七月，以右皮室详稳贤适为北院枢密使。
九月辛丑，得国舅萧海只及海里杀萧思温状，皆伏诛，流其弟神观于黄龙府。
冬十二月庚午，汉遣使来贡。
三年春正月甲寅，右夷离毕奚底遣人献敌烈俘，诏赐有功将士。庚申，置登闻鼓院。辛酉，南京统军使魏国公韩匡美封邺王。二月癸酉，东幸。壬午，遣铎遏使阿萨兰回鹘。己丑，以青牛白马祭天地。
三月丁未，以飞龙使女里为契丹行宫都部署。
夏四月丁卯，世宗妃啜里及蒲哥厌魅，赐死。己卯，祠木叶山，行再生礼。丙戌，至自东幸，戊子，萧神睹伏诛。
六月丙子，汉遣使问起居。自是继月而至。丁丑，回鹘遣使来贡。</description></item><item><title>卷九本纪第九　景宗下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-09/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-09/</guid><description>卷九本纪第九　景宗下 发御春正月丙寅，女直遣使来贡。
二月庚子，宋遣使致其先帝遣物。甲寅，以青牛白马祭天地。
三月癸亥，耶律沙、敌烈献援汉之役所获宋俘。戊振，诏以粟二十万斛助汉。
夏五月庚午，汉遣使来谢，且以宋事来告。己丑，女直二十一人来请宰相、夷离堇之职，以次授之。
六月丙辰，以宋王喜隐为西南面招讨使。
秋七月庚申朔，回鹘遣使来贡。甲子，宋遣使来聘。壬申，汉以宋侵来告。丙子，遣使助汉战马。
八月，汉遣使进葡萄酒。
冬十月甲子，耶律沙以党项降酋可丑、买友来见，赐诏抚谕。丁卯，以可丑为司徒，买友为太保，各赐物遣之。壬申，女直遣使来贡。乙酉，汉复遣使以宋事来告。
十一月丁亥朔，司天奏日当食不亏。戊戌，吐欲浑叛入太原者四百余户，索而还之。，癸卯，祠木叶山。乙巳，遣太保迭烈割等使宋。乙卯，汉复遣使以宋事来告。十二月戊辰，猎于近郊，以所获祭天。
十年春正月癸丑，如长泺。
二月庚午，阿萨兰回鹘来贡。
三月庚寅，祭显陵。
夏四月丁卯，西幸。己巳，女直遣使来贡。
五月癸卯，赐女里死，遣人诛高勋等。
六月己未，驻跸沿柳湖。
秋七月庚戌，享太祖庙。
九月癸未朔，平王隆先子陈哥谋害其父，车裂以徇。</description></item><item><title>卷十本纪第十　圣宗一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-10/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-10/</guid><description>卷十本纪第十　圣宗一 圣宗文武大孝宣皇帝，讳隆绪，小字文殊奴。景宗皇帝长子，母曰睿智皇后萧氏。帝幼喜书翰，十岁能诗。既长，精射法，晓音律，好绘画。
乾亨二年，封梁王。
四年秋九月壬子，景宗崩。癸丑，即皇帝位于柩前，时年十二。皇后奉遣诏摄政，诏谕诸道。
冬十月己未朔，帝始临朝。辛酉，群臣上尊号曰昭圣皇帝，尊皇后为皇太后，大赦。以南院大王勃古哲总领山西诸州事，北院大王、于越休哥为南面行军都统，奚王和朔奴副之，同政事门下平章事萧道宁领本部军驻南京。乙丑，如显州。
十一月甲午，置乾州。
十二月戊午朔，耶律速撒讨阻卜。辛酉，南京留守荆王道隐奏宋遣使献犀带请和，诏以无书却之。甲子，挞刺干乃万十醉言宫掖事，法当死，杖而释之。辛未，西南面招讨使秦王韩匡嗣薨。癸酉，奉大行皇帝宫于菆涂殿。庚辰，省置中台省官。
统和元年春正月戊午朔，以大行在殡，不受朝。乙丑，奉遗诏，召先帝庶兄质睦于菆涂殿前，复封宁王。加宰相室昉、宣徽使普领等恩。丙寅，荆王道隐有疾，诏遣使存问。是日，皇太后幸其邸视疾。戊辰，以乌隈乌骨里部疗节度使耶律章瓦同政事门下平章事。甲戌，荆王道隐薨，辍朝三日，追封晋王，遣使抚慰其家。丙子，以于越休哥为南京留守，仍赐南面行营总管印绶，总边事。渤海挞马解里以受先帝厚恩，乞殉葬，诏不许，赐物以旌之。戊寅，遣使赐于越休哥及奚王筹宁、统军使颇德等汤药。命恳笃持送休哥不车膀，以谕燕民。辛巳，速撒献阻仆俘。午，涿州刺史安吉奏宋筑城河北，诏留守于越休哥挠之，勿令就功。赵妃及公主胡骨典、奚王筹宁、宰相安宁、北大王普奴宇、惕隐屈烈、吴王稍、宇王只没与横帐、国舅、契丹、汉官等并进助山陵费。癸未，齐国公主率内外命妇进物如之。甲申，西南面招讨使直德威奏党十五部侵边，以兵击破之。乙酉，以速撒破阻卜，下诏褒美；仍谕与大汉讨党项诸部。
丁亥，枢密使兼政事令室昉以年老请解兼职，诏不允。
二月戊子朔，禁所在官吏军民不得无故聚众私语及冒禁夜行，违者坐之。己丑，南京奏，闻宋多聚粮边境及宋主将如台山，诏休哥严为之备。甲午，葬景宗皇帝于乾陵，以近幸朗、掌饮伶人挞鲁为殉。上与皇太后因为书附上大行。丙申，皇太后诣陵置奠，命绘近臣于御容殿，赐山陵工人物有差。庚子，以先帝遗物赐皇族及近臣。辛丑，南京统军使耶律善补奏宋边七十余村来附，诏抚存之。乙巳，以御容殿为玉殿，酒谷为圣谷。速撒奏讨党项捷，遣使慰劳。戊申，以惕隐化哥为北院大王，解领为南府宰相。辛亥，幸圣山，遂谒三陵。甲寅，以皇女长寿公主下嫁国舅宰相萧婆项之子吴留。
三月戊午，天德军节度使颓刺父子战殁，以其弟涅离袭爵。
己未，次独山。遣使赏西南面有功将士。辛酉，以大父帐太尉耶律曷鲁宇为惕隐。甲子，驻跸辽河之平淀。辛巳，以国舅、同平章事萧道宁为辽兴节度使，仍赐号忠亮佐理功臣。壬午，以青牛白马祭天地。
夏四月丙戌朔，幸东京。以枢密副使耶律末只兼侍中，为东京留守。庚寅，谒太祖庙。癸巳，诏赐物命妇寡居者。丙申，南幸。辛丑，谒三陵，以东京所进物分赐陵寝官吏。复诏赐西南路招讨使大汉剑，不用命者得专杀。壬寅，致享于凝神殿。
癸卯，谒乾陵。乙巳，遣人以酒脯祭平章耶律河阳墓。庚戌，幸夫人乌骨里第，谒太祖御容，礼毕，幸公主胡古典第饮，赐与甚厚。壬子，大臣以在诟预政，宜有尊号，请下有司详定册礼。诏枢密院谕沿边节将，至行礼日，止遣子弟奉表称贺，恐失边备。枢密请诏北府司徒颇德译南京所进律文，从之。遂如徽州。如耶律庆朗为信州节度使。
五月丙辰朔，国舅、政事门下闰章事萧道宁以皇太后庆寿，请归父母家行礼，而齐国公主及命妇、群臣各进物。设寓，赐国舅帐耆年物有差。壬戌，西南路招讨请益兵讨西突厥诸部，诏北王府耶律蒲奴宁以敌毕、迭烈二部兵赴之。癸亥以于越休哥在南院过用吏人，诏南大王毋相循袭。庚午，耶律善补招亡入宋者，得千馀户归国，诏令抚慰。辛未，次永州，祭王子药师奴墓。乙亥，诏近臣议皇太后上尊号册礼，枢密使韩德度以后汉太后监朝故事草定上之。丙子，以青牛白马祭天地。戊寅，幸木叶山。西南路招讨使大汉奏，近遣拽刺跋刺哥谕党项诸部，来者甚众，下诏褒美。
六月乙酉朔，诏有司，册皇太后日给三品以上法服，三品以下用大射柳之服。西南路招讨使使奏党项酋长执夷离堇子隈引等乞内附，诏抚纳之，仍察其诚伪，谨边备。丙戌，还上京。
己丑，有司奏，同政事门下平章事、驸马都尉卢俊与公主不协，诏离之，遂出俊为兴国军节度使。辛卯，有事于太庙。甲午，上率群臣上皇太后尊号曰承天皇太后，群臣上皇帝尊号曰天辅皇帝，大赦，改元统和。丁未，覃恩中外，文武官各进爵一级。
以枢密副使耶律斜轸守司徒。</description></item><item><title>卷十一本纪第十一　圣宗二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-11/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-11/</guid><description>卷十一本纪第十一　圣宗二 圣宗二四年春正月甲戌，观渔土河。林牙耶律谋鲁姑、彰德军节度使萧闼览上东征俘获，赐诏奖谕。丙子，枢使耶律斜轸、林雅勤德等上讨女直所获生口十余万、马二十余万及诸物。
己卯，朝皇太后。决滞讼。壬午，枢密使斜轸、林雅勤德、谋鲁姑、节度使闼览、统军使室罗、侍中抹只、奚王府监军迪烈与安吉等克女直还烟，遣近侍泥里吉诏旌其功，仍执手抚谕，赐酒果劳之。甲午，幸长泺。
二月壬寅，以四番都军李继忠为检校司徒、上柱国。癸卯，西夏李继造叛宋来降，以为定难军节度使、银夏绥宥等州观察鼾等使、特进检校太师、都督夏州诸军事。西番酋帅瓦泥乞移为保大军节度使、鄜坊等州观察处置等使。甲寅，耶律斜轸、萧闼览、谋鲁姑等族师来朝，行饮至之礼，赏赍有差。丙寅，行次袅里井。
三月甲戌，于越休哥奏宋遣曹彬、崔彦进、米信由雄州道，田重进飞道，潘美、杨继业雁门道来侵，岐沟、涿州、固安、新城皆陷。诏宣徽使蒲领驰赴燕南，与休哥议军事；分遣使者征诸疗兵益休哥以击之；复遣东京留守耶律抹只以大军继进，赐剑专杀。乙亥，以亲征告陵庙、山川。丙子，统军使耶律颇德败宋军于固安，休哥绝其粮饷，擒将吏，获马牛、器仗甚众。
庚辰，寰州刺赵彦章以城叛，附于宋。辛巳，宋兵入涿州。顺义军节度副使赵希赞以朔州叛，附于宋。时上与皇太后驻兵驼较口，良征兵马以为应援。壬午，诏林牙勤德以兵守平州之海岸以备宋。仍报平州节度使迪里姑，若勤德未至，遣人趣行；马乏则括民马；铠甲阙，则取于显州之甲坊。癸未，辽军与宋田重进战于飞狐，不利，冀州防御使大鹏翼、康州刺史马赟、马军指挥使何万通陷焉。丁亥，以北院枢使耶律斜轸为山西兵马都统，以北宣微使蒲领为南征都统，以副于越休哥。彰国军节度使艾正、观察判官宋雄以应州叛，附于宋。庚寅，遣飞龙使亚刺、文班吏亚达哥阅马以给先发诸军，诏驸马都尉萧继远领之。辛卯，武定军马步军都指挥使、郢州防御使吕行德、副都指挥使张继从、马军都指挥使刘知进等以飞狐叛，附于宋。
癸巳，赐林牙谋鲁姑旗鼓四、剑一，率禁军之骁锐者南助休哥。
丙申，步军都军使穆超以灵丘叛，附于宋。诏遣使赐枢密使斜轸密旨及彰国军节度使杓赟印以趣征讨。
夏四月己亥朔，次南京北郊。庚子，惕隐瑶升、西南面招讨使韩德威以捷。辛丑，宋潘美陷云州。壬寅，遣抹只、谋鲁姑、勤德等领偏师以助休哥，仍赐旗鼓、杓赟印抚谕将校。癸卯，休哥复以捷报，上以酒脯祭天地，率群臣贺于皇太后。诏勤德还军。丙午，颇备上所获铠仗数。戊申，监军、宣徽使蒲领奏敌军引退，而奚王筹宁、北大王蒲奴宁、统军使颇德等以兵追蹑，皆胜之。遗敞史勤德持诏褒美，及诏侍中抹只统诸军赴行在所。频不部节度使和卢睹、黄皮室详稳解里等各上所获兵甲。又诏两部突骑蔚州，以助闼览。横帐郎君老君奴率诸郎君巡徼居庸之北。将军化哥统平州兵马，横帐郎君奴哥为黄皮室都监，郎君谒里为北府都监，各以步兵赴蔚州以助斜轸。庚戌，以斜轸为诸路兵马都统，闼览兵马副部署，迪子都监，以代善补、韩德威。癸丑，以艾正、赵希赞及应州、朔州节度副使、奚军小校隘离辖、渤海小校贯海等叛入于宋，籍其家属，分赐有功将校。宋将曹彬、米信北渡拒马河，与于越休哥对垒，挑战，南北列营长六七里。时上次涿州东五十里。甲寅，诏于越休哥、奚王筹宁、宣徽使蒲领、南、北二王等严备水道，无使敌兵得潜至汲州。乙卯，休哥等败宋军，献所获器甲、货财，赐诏褒美。蔚州左右都押衙李存璋、许彦钦等杀节度使萧啜里，执监城使、铜州节度使耿绍忠，以城叛，附于宋。丙辰，复涿州，告天地。戊午上次沙姑河之北淀，召林雅勤德议军事。诸将校所俘获来上。奚王筹宁、南、北二王率所部将校来朝。以近侍粘米里所进自落鸨祭天地。己未，休哥、蒲领来朝，诏三司给军前夏衣布。庚申，上朝皇太后。辛酉，大军次固安。壬戌，围固安城，统军使颇德先登，城遂破，大纵俘获。居民先被俘者，命以官物赎之。甲子，赏攻城将士有差。
五月庚午，辽师与曹彬、米信战于岐沟关，大败之，追至拒马河，溺死者不可胜纪；余众奔高阳，又为辽师冲击，死者数万，弃戈甲若丘陵。輓漕数万人匿岐沟空城中，围之。壬申，以皇太后生辰，纵还。癸酉，班师，还次新城。休哥、蒲领奏宋兵奔逃者皆杀之。甲戌，以军捷，遣使分谕诸路京镇。丁丑，诏诸将校，论功行赏，无有不实。己卯，次固安南，以青牛白马祭天地。庚辰，以所俘宋人射鬼箭。诏遣详稳排亚率弘义宫兵及南、北皮室、郎君、拽刺四军赴应、朔二州界，与惕隐瑶升、招讨韩备威等同御宋兵在山西之退者。辛巳，以瑶升军赴山西。壬午，还次南京。癸未，休哥、筹宁、蒲奴宁进俘获。
斜轸遣判官蒲姑奏复蔚州，斩首二万余级，乘胜攻下灵丘、飞狐，赐蒲姑酒及银器。丙戌，御元和殿，大宴从军将校，封休哥为宋国王，加蒲领、筹宁、蒲奴宁及诸有功将校爵赏有差。
丁亥，发南京，诏休哥备器甲，储粟，待秋大举南征。戊子，斜轸奏宋军复围蔚州，击破之。诏以兵授瑶升、韩德威等。壬辰，以宋兵至平州，瑶升、韩德威不尽追杀，降诏诘责。仍谕，据城未降乾，必尽掩杀，无使遁逃。癸巳，以军前降卒分赐扈从。乙未，赏颇备诸将校士卒。
六月戊戌朔，诏韩德威赴阙，加统军使颇德检校太师。甲辰，诏南京留守休哥遣炮手西助斜轸。乙巳，以夷离毕侄里古部送辎重行宫，暑行日五十里，人马疲乏，遣使让之。丁未，度居庸关。壬子，南京留守奏百姓岁输三司盐铁钱，折绢不如直，诏增之。甲寅，斜轸奏复寰州。乙卯，皇太妃、诸王、公主迎上岭表，设御幄道傍，置景宗御容，率从臣进酒，陈俘获于前，遂大宴。戊午，幸凉陉。以所俘分赐皇族及乳母。己未，闻所遣宣谕回鹘、核列哿国度里、亚里等为术不姑邀留，诏速撒赐术不姑货币，谕以朝廷来远之意，使乾由是乃得行。癸亥，以节度使韩毗哥、翰林学士邢抱朴等充云州宣谕招抚使。丙寅，以太尉王八所俘生口分赐赵妃及于越迪辇乙里婉。
秋七月丙子，枢密使斜轸遣侍御涅里底、干勤哥奏复朔州，擒宋将杨继业，及上所获将校印绶、诰敕，赐涅里底等酒及银器。辛巳，以捷告天地。以宋归命者二百四十人分赐从臣。又以杀敌多，诏上京开龙寺建伟事一月，饭僧万人。辛卯，斜轸奏：大军至蔚州，营于州左。得谍报，敌兵且至，乃设伏以待。
敌至，纵兵逆击，追奔逐北，至飞孤口。遂乘胜鼓行而西，入寰州，杀守城吏卒千余人。宋将杨继业初以骁勇自负，号杨无敌，北据云、朔数州。至是，引兵南出朔州三十里，至狼牙村，恶其名，不进，左右固请，乃行。遇斜轸，伏四起，中流矢，堕马被擒。疮发不食，三日死。遂函其首以献。诏详稳辖麦室传其首于越休哥，以示诸军，仍以朔州之捷宣谕南京、平州将吏。自是宋守云、应诸州者，闻继来死，皆弃城遁。
八月丁酉朔，置先离闼览官六员，领于骨里、女直、迪烈于等诸疗人之隶宫籍者。以北大王蒲奴宁为山后五州都管。乙巳，韩备让奏宋兵所掠州郡，其逃民禾稼，宜募人收获，以其半给收者，从之。乙卯，斜轸还自军，献俘。己未，用室昉、韩德让言，复山西今年租赋。诏第山西诸将校功过而赏罚之。
乙室帐宰相安宁以功过相当，追告身一通；谛居部节度使佛奴笞五十。惕隐瑶升、拽刺赟烈、朔州节度使慎思、应州节度使骨只、云州节度使化哥、军校李元迪、蔚州节度佛留、都监崔其、刘继琛，皆以闻敌逃遁夺官；赟烈仍配隶本贯；领国舅军王六笞五十。壬戌，以斜轸我部将校前破女直，后有宋捷，第功加赏。癸亥，加斜轸守太保。
九月丙寅朔，皇太妃以上纳后，进衣物、驼马，以助会亲颁赐。甲戌，次黑河，以笪九登高于高水南阜，祭天。赐从臣命妇菊花酒。丁丑，次河阳北。戊寅，内外命妇进会亲礼物。</description></item><item><title>卷十二本纪第十二　　圣宗三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-12/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-12/</guid><description>卷十二本纪第十二　圣宗三 五年春正月乙丑，破束城县，纵兵大掠。丁卯，次文安，遣人谕降，不听，遂击破之。尽杀其不壮，俘其老幼。戊寅，上还南京。己卯，御元和殿，大赍将士。壬辰，如华林、天柱。
二月取午朔，至自天柱。
三月癸亥朔，幸长春宫，赏花钓鱼，以牡丹遍赐近臣，观宴累日，丁丑，以蹄居部下拽刺解里侦候有功，命入御盏郎君班只候。
夏四月癸巳朔，幸南京。丁酉，上率百僚册上皇太后尊号曰睿德神略应运启化承天皇太后；礼毕，群臣上皇帝尊号曰至德广孝昭圣天辅皇帝。戊戌，诏有司条上勋旧，等第加恩。癸丑，清暑冰井。
六月壬辰朔，召大臣决庶政。丙申，以耶律苏为遥郡刺史。
秋七月戊辰，涅刺部节度使撒葛里有惠政，民请留，从之。
是月，猎平地松林。
九月丙戌，幸南京。是冬止焉。
六年春正月庚申，如华林、天柱。
二月丁未，奚王筹宁杀无罪人李浩，所司议贵，请贷其罪。令出钱赡浩家，从之。甲寅，大同军节度使、同平章政事刘京致仕。三月己未，休哥奏宋事宜，上亲览之。丙寅，以司天赵宗德、齐泰、王守平、邵祺、阎梅从征四载，言天象数有征，赐物有差。癸未，李继迁遣使来贡。
夏四月乙未，幸南京。丁酉，胡里室横突韩德让堕马，皇太后怒，杀之。戊戌，幸宋国王休哥第。
五月癸亥，南府宰相耶律沙薨。
闰月丙戌朔，奉圣州言太祖所建金铃阁坏，乞加修缮。诏以南征，恐重劳百姓，待军还治之。壬寅，阿萨兰回鹘来贡。
甲寅，乌隈于厥部以岁贡貌鼠、青鼠皮非土产，皆于他处贸易以献，乞改贡。诏自今上进牛马。
六月癸亥，党项太保阿刺恍来朝，贡方物。乙丑，谕诸道兵马备南征攻城器具。乙酉，夷离堇阿鲁勃送沙州节度使曹恭顺还，授于越。
秋七月丙戌，观市。己亥，遣南面招讨使韩德威讨河、涅诸蕃违命者。赐休哥、排亚部诸军战马。己酉，驻跸于洛河。
壬子，加韩德威开府仪同三司兼政事令、门下平章事，东京留守兼侍中、漆水郡王耶律抹只为大同军节度使。癸丑，排亚请增置涿州驿传。</description></item><item><title>卷十三本纪第十三　圣宗四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-13/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-13/</guid><description>卷十三本纪第十三　圣宗四 八年春正月辛巳，如台湖。庚寅，诏决滞狱。庚子，如沈子泺。二月丁未朔，于阗、回鹘各遣使来贡。壬申，女直遣使来贡。
三月丁丑，李继迁遣使来贡。庚辰，太白、荧惑斗，凡十有五次。乙酉，城杏埚，以宋俘实之。辛丑，置宜州。
夏四月丙午朔，严州刺史李寿英有惠政，民请留，从之。
庚戌，女直遣使来贡。庚午，以岁旱，诸部艰食，振之。
五月戊子，以宋降卒分隶诸军。庚寅，女直宰相阿海来贡，封顺化王。丙申。清暑胡土白山。诏括民田。
六月丙午，以北面林牙磨鲁古为北院大王。阿萨兰回鹊于越、达刺干各遣使来贡。甲寅，月掩天驷第一星。丙辰，女直遣使来贡。
秋七丹庚辰，改南京熊军为神军。诏东京路诸宫分提辖司，分置定霸、保和、宣化三县，白川州置洪理，仪坤州置广义，辽西州置长庆，乾州置安德各一县。省遂、妫、松、饶、宁、海、瑞、玉、铁里、奉德等十州，及玉田、辽丰、松山、弘远、怀清、云龙、平译、平山等八县，以其民分隶他郡。
八月乙卯，以黑白羊祭天地。
九月乙亥，北女直四部请内附。壬辰，李继迁献宋俘。
冬十月丙午，以大败宋军，复遣使来告。己酉，阻卜等遣使来贡。是月，驻跸大王川。
十一月庚寅，以吐谷浑民饥，振之。酉，太白昼见。
十二月癸卯，李继迁下宋麟、鄜等州，遣使来告，女直遣使来贡。庚戌，遣使封李继迁为夏国王。癸丑，回鹘来贡。
是岁，放郑云从等二人及第。
九年春正月甲戌，女直遣使来贡。丙子，诏禁私度僧尼。
庚辰，如台湖。乙酉，枢密使、监修国史室昉等进《实录》，赐物有差。戊子，选宋降卒五百置为宣力军。辛卯，诏免三京诸道租赋，仍罢括田。
二月丙午，夏国遣使告伐宋捷。丁未，以涿州刺史耶律王六为惕隐。甲子，建威寇、振化、来运三城，屯戍卒。
闰月辛未朔，日有食之。壬申，遣翰林承旨邢抱朴、三司使李嗣、给事中刘京、政事舍人张干、南京副留守吴浩分决诸道滞狱。</description></item><item><title>卷十四本纪第十四　圣宗五</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-14/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-14/</guid><description>卷十四本纪第十四　圣宗五 十六年春正月乙丑，如长泺。
二月庚子，夏国遣使来贡。丙午，以监门卫上将军耶律喜罗为中台省左相。
三月甲子，女直遣使来贡。乙亥，鼻骨德酋长来贡。
夏四月癸卯，振崇德宫所隶州县民之被水者。丁未，罢民输官俸，给自内帑，己酉，祈雨。乙卯，如木叶山。
五月甲子，祭白马神。丁卯，祠木叶山，告来岁南伐。庚辰，铁骊来贡。乙酉，还上京。妇人年逾九十者赐物。
六月戊子朔，致奠于祖、怀二陵。是月，清暑炭山。
秋七月丁巳朔，录囚，听政。
八月丁亥朔，东幸。
九月丁巳朔，驻跸得胜口。
冬十一月，遣使册高丽国王诵。
十二月丙戌朔，宋国王休哥薨，辍朝五日。进封皇弟恒王隆庆为梁国王、南京留守，郑王隆祐为吴国王。
是年，放进士杨又玄等二人。
十七年春正月乙卯朔，如长春宫。夏四月，如炭山清暑。
六月，兀惹乌昭庆来。
秋七月，以伐宋诏谕诸道。
九月庚辰朔，幸南京。己亥，南伐。癸卯，射鬼箭。北院枢密使魏王耶律斜轸薨，以韩德让兼知北院枢密使事。
冬十月癸酉，攻遂城，不克。遣萧继远攻狼山镇百砦，破之。次瀛州，与宋军战，擒其将庚昭裔、宋顺，获兵仗、器甲无算。进攻乐寿县，拔之。次遂城，敌众临水以拒，纵骑兵突之，杀戮殆尽。</description></item><item><title>卷十五本纪第十五　圣宗六</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-15/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-15/</guid><description>卷十五本纪第十五　圣宗六 二十八年春正月辛亥朔，不受贺。甲寅，如乾陵。癸酉，奉安大行皇太后梓宫于乾州菆涂殿。
二月丙戌，宋遣王随、王儒等来吊祭。己亥，高丽遣魏守愚等来祭。是月，遣左龙虎卫上将军萧合卓馈大行皇太后遗物于宋，仍遣临海军节度使萧虚列、左领军卫上将军张崇济谢宋吊祭。三月癸卯，上大行皇太后谥为圣神宣献皇后。是月，宋、高丽遣使来会葬。
夏四月甲子，葬太后于乾陵。赐大丞相耶律德昌名曰隆运。
庚午，赐宅及陪葬地。
五月己卯朔，如中京。辛卯，清暑七金山。乙巳，西北路招讨使萧图玉奏伐甘州回鹘，破萧州，尽俘其民。诏修土隗口故城以实之。丙午，高丽西京留守庚肇弑其主诵，擅立诵从兄询，诏诸道缮甲兵，以备东征。
秋八月戊申，振平州饥民。辛亥，幸中京。丙寅，谒显、乾二陵。丁卯，自将伐高丽，遣使报宋。以皇弟楚国王隆祐留守京师，北府宰相、驸马都尉萧排押为都统，北面林牙僧奴为都监。九月乙酉，遣使册西平王李德昭为夏国王。辛卯，遣枢密直学士高正、引进使韩把宣问高丽王询。
冬十月丙午朔，女直进良马万匹，乞从征高丽，许之。王询遣使奉表乞罢师，不许。
十一月乙酉，大军渡鸭绿江，庚肇拒战，败之，退保铜州。
丙戌，肇复出，右皮室详稳耶律敌鲁擒肇及副将李立，追杀数十里，获所弃粮饷、铠仗。戊子，铜、霍、贵、宁等州皆降。
排押至奴吉达岭，遇敌兵，战败之。辛卯，王询遣使上表请朝，许之。禁军士俘掠。以政事舍人马保佑为开京留守。安州团练使王八为副留守。遣太子太师乙凛将骑兵一千，送保佑等赴京。
壬辰，守将卓思正杀辽使者韩喜孙等十人，领兵出拒，保佑等还。遣乙凛领兵击之。思正遂奔西京。围之五日不克。驻跸城西。高丽礼部郎中渤海陀失来降。庚子，遣排押、盆奴等攻开京，遇高丽兵，败之。王询弃城遁去，遂焚开京，至清江，还。
二十九年春正月乙亥朔，班师，所降诸城复叛。至贵州南峻岭谷，大雨连日，马驼皆疲，甲仗多遗弃，霁乃得渡。己丑，次鸭禄江。庚寅，皇后及皇弟楚国王隆祐迎于来运城。壬辰，诏罢诸军。己亥，次东京。
二月己酉，谒乾、显二陵。戊午，所俘高丽人分置诸陵庙，余赐内戚、大臣。
三月己卯，大丞相晋国王耶律隆运薨。庚辰，皇弟楚国王隆祐权知北院枢密使事，枢密直学士高正为北院枢密副使。庚寅，南京、平州水，振之。己亥，以北院大王耶律室鲁为北院枢密使，封韩王，北院郎君耶律世良为北院大王，前三司使刘慎行参知政事兼知南院枢密使事。
夏四月，清暑老古埚。五月甲戌朔，诏己奏之事送所司附《日历》。又诏帐族有罪，黥墨依诸部人例。乙未，以刘慎行为南院枢密使，南府宰相邢抱质知南院枢密使事。
六月庚戌，升蔚州、利州为观察使。乙卯，韩王耶律室鲁薨。丙辰，以南院大王化哥为北院枢密使。丁巳，诏西北路招讨使、驸马都尉萧图玉安抚西鄙。置阻卜诸部节度使。
是秋，猎于平地松林。</description></item><item><title>卷十六本纪第十六　圣宗七</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-16/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-16/</guid><description>卷十六本纪第十六　圣宗七 七年春正月甲辰，如达离山。
二月乙丑朔，拜日，如浑河。
三月辛丑，命东北越里笃、剖阿里、奥里米、蒲奴里、铁骊等五部岁贡貂皮六万五千，马三百。丙午，乌古部节度使萧普达讨叛命敌烈，灭之。
夏四月，拜日。丙寅，振川、饶二州饥。辛未，振中京贫乏。癸酉，禁匿名书。壬辰，以三司使吕德懋为枢密副使。
闰月壬子，以萧进忠为彰武军节度使兼五州制置。戊午，吐蕃王并里尊奏，凡朝贡，乞假道夏国，从之。
五月丙寅，皇子宗真封梁王，宗元永清军节度使，宗简右卫大将军，宗愿左骁卫大将军，宗伟右卫大将军，皇侄宗范昭义军节度使，宗熙镇国军节度使，宗亮绎州节度使，宗弼濮州观察使，宗突曹州防御使，宗显、宗肃皆防御使，以张俭守司徒兼政事令。
六月丙申，品打鲁瑰部节度使勃鲁里至鼻洒河，遇微雨，忽天地晦冥，大风飘四十三人飞旋空中，良久乃堕数里外。勃鲁里幸获免。一酒壶在地乃不移。八月丙午，行大射柳之礼。庚申，以耶律留宁、吴守达使宋贺生辰，萧高九、马胎谋使宋贺正旦。加平章萧弘义开府仪同三司、尚父兼政事令。
秋七月甲子，诏翰林待诏陈升写《南征得胜图》于上京五鸾殿。丁卯，蒲奴里部来贡。
九月庚申朔，蒲呢国使奏本国与乌里国封壤相接，数侵掠不宁，赐诏谕之。戊辰，诏内外官，因事受赇，事觉而称子孙仆从者，禁之。庚午，录囚。括马给东征军。是月，驻跸土河川。
冬十月，名中京新建二殿曰延庆，曰永安。壬寅，以顺义军节度使石用中为汉人行宫都部署。丙辰，诏以东平郡王萧排押为都统，殿前都点检萧虚列为副统，东京守耶律八哥为都监伐高丽。仍谕高丽守吏，能率众自归者，厚赏；坚壁相拒者，追悔无及。
十一月壬戌，以吕德懋知吏部尚书，杨又玄知详覆院，刘晟为霸州节度使，北府宰相刘慎行为彰武军节度使。庚辰，禁服用明金，缕金、贴金。戊子，幸中京。
十二月丁酉，宋遣吕夷简、曹璋来贺千龄节。是月，萧排押等与高丽战于茶、陀二河，辽军失利，天云、右皮室二军没溺者众，遥辇帐详稳阿果达、客省使酌古、渤海详稳高清明、天云军详稳海里等皆死之。
放进士张克恭等三十七人及第。
八年春正月，宋遣陈尧佐、张群来贺。壬戌，铁骊来贡。
建景宗庙于中京。封沙州节度使曹顺为敦煌郡王，二月丁未，以前南院枢密使韩制心为中京留守，汉人行宫都部署王继忠南院枢密使。丙辰，祭风伯。
三月己未，以契丹弘义宫使赫石为兴圣宫都部署，前遥恩拈部节度使控骨里积庆宫都部署，左祗候郎唱耶律罕因捷军都监。乙亥，东平王萧韩宁、东京留守耶律八哥、国舅平章事萧排押、林牙要只等讨高丽还，坐失律，数其罪而释之。己卯，诏加征高丽有功渤海将校官。壬午，阅飞龙院马。癸未，回跋部太师踏刺葛来贡。丙戌，置东京渤海承奉官都知押班。
夏四月戊子朔，如缅山。</description></item><item><title>卷十七本纪第十七　圣宗八</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-17/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-17/</guid><description>卷十七本纪第十七　圣宗八 五年春正月乙酉，如混同江。
二月戊午，禁天下服用明金及金线绮；国亲当服者，奏而后用。是月，如鱼儿泺。
三月壬辰，以左丞相张俭为武定军节度使、同政事门下平章事，郑弘节临潢少尹，刘慎行辽兴军节度使，武定军节度使萧匹敌契丹行宫都部署，枢密副使杨又玄吏部尚书、参知政事兼枢密使。是月，如长春河鱼儿泺，其水一夕有声如雷，越沙冈四十里，别为一陂。
夏五月，清暑永安山。以萧从顺为太子太师，吴叔达翰林学士，道十冯若谷加太子中允，耶律晨武定军节度使，张俭彰信军节度使，吕士宗礼部员外郎，李可举顺义军节度使。
秋七月，猎平地松林。
九月，驻跸南京。己亥，以萧迪烈、李绍琪充贺宋太后生辰使副，耶律守宁、刘四端充贺宋主生辰使副。
冬十月辛未，宋太后遣冯元宗、史方来贺顺天节。
十一月庚子，幸内果园宴，京民聚观。求进士得七十二人，命赋诗，第其工拙，以张昱等一十四人为太子校书郎，韩栾等五十八人为崇文馆校书郎，辛丑，以左祗候郎君详稳萧罗罗为右夷离毕。
十二月丁巳，以汉人行宫都部署萧孝先为上京留守，皇侄长沙郡王谢家奴匡义军节度使，耶律仁举兴国军节度使。甲子，萧守宁为点检侍卫亲军马步军。乙丑，北院枢密使萧合卓薨。
戊辰，以北府宰相萧普古为北院枢密使。己巳，遣萧谐、李琪充贺宋正旦使副。庚午，以参知政事刘京为顺义军节度使。乙亥，宋使李维、张纶来贺千龄节。
是岁，燕民以年谷丰熟，车驾临幸，争以上物来献。上礼高年，惠鳏寡，赐酺饮。至夕，六街灯火如昼，士庶嬉游，上亦微行观之。丁丑，禁工匠不得销毁金银器。
六年春正月己卯朔，宋遣徐奭、裴继起、张若谷、崔准来贺。庚辰，如鸳鸯泺。
二月己酉，以迷离己同知枢密院，黄翩为兵马都部署，达骨只副之，赫石为都监，引军城混同江、疏木河之间。黄龙府请建堡障三、烽台十，诏以农隙筑之。东京留守八哥奏黄翩领兵入女直界徇地，俘获人、马、牛、豕，不可胜计，得降户二百七十，诏奖谕之。戊午，以耶律野为副点检，以国舅帐萧柳氏、徒鲁骨领西北路十二班军、奚王府舍利军。己巳，南京水，遣使振之。庚午，诏党项别部塌西设契丹节度使治之。
三月戊寅朔，以大同军节度使张俭入为南院枢密使、左丞相兼政事令，参知政事吴叔达责授将作少监，出为东州刺史。
是月，阻卜来侵，西北路招讨使萧惠破之。
夏四月丁未朔，以武定军节度使耶律洪古为惕隐。戊申，蒲卢毛朵部多兀惹户，诏索之。丙寅，如永安山。
五月辛卯，以东京统军使萧慥古为契丹行宫都部署。癸卯，遣西北路招讨使萧惠将兵伐甘州回鹘。六月辛丑，诏凡官畜并印其左以识之。</description></item><item><title>卷十八本纪第十八　兴宗一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-18/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-18/</guid><description>卷十八本纪第十八　兴宗一 兴宗神圣孝章皇帝，讳宗真，字夷不堇，小字只骨。圣宗长子，母曰钦哀皇后萧氏。上始生，齐天皇后取养之。幼而聪明，长而魅伟，龙颜日角，豁达大度。善骑射，好儒术，通音律。三岁封梁王，太平元年册为皇太子，十年六月判北南院枢密使事。
十一年夏六月己卯，圣宗崩，即皇帝位于柩前。壬午，尊母元妃萧氏为皇太后。甲申，遣使告哀于宋及夏、高丽。是年，御宣政殿放进士刘贞等五十七人。辛卯，大赦，改元景福。乙未，奉大行皇帝梓宫，殡于永安山太平殿。辛丑，皇太后赐附马萧鉏不里、萧匹敌死，围场都太师女直著骨里、右祗候郎君详稳萧延留等七人皆弃市，籍其家，迁齐天皇后于上京。
秋七月丙午朔，皇太后率皇族大临于太平殿。高丽遣使吊慰。上召晋王萧普古等饮博，夜分乃罢。丁未，击鞠。戊申，以耶律韩八为左夷离毕，特末里为左祗候郎君详稳，横帐郎君乐古权右祗候郎君详稳。已酉，以耶律郑留为于厥迪烈都详稳，高八为右皮室详稳。庚戌，振蓟州饥民。癸丑，诏写大行皇帝御容。甲寅，录囚。以观察姚居信为上将军。建庆州于庆陵之南，徙民实之，充奉陵邑。乙卯，以比岁丰稔，罢给东京统军司粮。丁巳，上谒大行皇帝御容，哀恸久之。因诏写北府宰相萧孝先，南府宰相萧孝穆像于御容殿。以萧阿姑轸为东京留守。
丁卯，谒太平殿，焚先帝所御弓矢。幸晋王普古第视疾。辛未，录囚。壬申，上谒神主帐，时奥隈萧氏始入宫，亦命拜之。
八月壬午，迁大行皇帝梓宫于菆涂殿。
九月戊申，躬视庆陵。庚戌，问安于皇太后。辛亥，宋遣王随、曹仪致祭，王瑠、许怀信、梅询、张纶来慰两宫，范讽、孙继业贺即位，孔道辅、魏昭文贺皇太后册礼。戊午，杰弧矢、鞍勒于菆涂殿。庚申，夏国遣使来慰。庚午，以宋使吊祭，丧服临菆涂殿。甲戌，遣御史中丞耶律翥、司农卿张确、详稳耶律励、四方馆使高维翰谢宋吊慰。
冬十月戊寅，宰臣吕德懋薨。癸未，杀鉏不里党弥勒奴、观音奴等。丙戌，遣工部尚书高德顺、崇禄卿李可封致先帝遗物于宋；以右领军卫上将军耶律逊、少府监马惮充皇太后谢宋使；右监门卫上将军耶律元载、引进使魏永充皇帝谢宋使。丁酉，夏国遣使来赙。戊戌，以萧革、赵为果、耻律郁、马保业充来岁贺宋正旦使副。
闰月辛亥，谒菆涂殿，阅玄宫閟器。有司请以生辰为永寿节，皇太后生辰为应圣节，从之。辛酉，阅新造铠甲。丁卯，振黄龙府饥民。
十一月壬辰，上率百僚奠于菆涂殿。出大行皇帝服御、玩好焚之，纵五坊鹰鹘。甲午葬文武大孝宣皇帝于庆陵。乙未，祭天地。问安皇太后。丙申，谒庆陵，以遗物赐群臣，名其山曰庆云，殿曰望仙。
十二月癸丑，到自庆陵。皇太后听政，帝不亲庶务，群臣表请，不从。
是岁，以兴平公主下嫁夏国王李德昭子元昊，以元昊为夏国公、驸马都尉。
重熙元年春正月壬申朔，皇太后御正殿，受帝与群臣朝。
宋遣任布、王遵范、陈琰、王克善来贺。乙亥，宋遣郑向、郭遵范来贺永寿节。丁丑，如雪林。
二月，大搜。
三月壬申朔，尚父、漆水郡王敌烈复为惕隐。
是春，皇太后诬齐天皇后以罪，遣人即上京行弑。后请具浴以就死，许之，有顷，后崩。
夏四月乙巳，清暑别辇斗。</description></item><item><title>卷十九本纪第十九　兴宗二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-19/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-19/</guid><description>卷十九本纪第十九　兴宗二 十年春正月辛亥朔，宋遣梁适、张从一、富弼、赵日宣来贺。甲子，处处遣吴育、冯戴来贺永寿节。
二月庚辰朔，诏蒲卢毛朵部归曷苏馆户之没入者使复业。
甲申，北枢密院言，南、北二王府及诸部节度侍卫祗候郎君，皆出族帐，既免与民戍边，其祗候事，请亦得以部曲代行。诏从其请。
夏四月，诏罢修鸭绿江浮梁及汉兵屯戍之役。又以东京留守萧撒大言，驰东京击鞠之禁。
六月戊寅朔，以萧宁、耶律坦、崔禹称、马世良、耶律仁先、刘六符充贺宋生辰使副；耶律庶成、赵成、耶律烈、张旦充来岁贺宋正旦使副。
秋七月壬戌，诏诸职官以官物者，以正盗论。诸敢以先朝已断事相告言者，罪之。诸帐郎君等于禁地射鹿，决三百，不征偿、小将军决二百以下，及百姓犯者，罪同郎君论。
八月丙戌，以医者邓延贞治详稳萧留宁疾验，赠其父母官以奖之。
九月辛亥，朝皇太后。国舅留宁薨。庚申，持太后射获熊，上进酒为寿。癸亥，上猎马孟山，草木蒙密，恐猎者误射伤人，命耶律迪姑各书姓名于矢以志之。丙寅，夏国献宋俘。以石硬砦太保郭三避虎不射，免官。
冬十月丙戌，诏东京留守萧孝忠察官吏有廉干清强者，具以名闻。庚寅，以女直太师台押为曷苏馆都大王。辛卯，以皇子胡卢斡里生，北宰相、驸马撒八宁迎上至其第宴饮，上命卫十与汉人角抵为乐。壬辰，复饮皇太后殿，以皇子生，肆赦。
夕，复引公主、驸马及内族大臣入寝殿剧饮。甲午，幸中京。
庚子，以驸马都尉萧忽列为国舅详稳。
十一月丙辰，回鹘遣使来贡。
十二月丙子朔，宋遣刘沆、王整来贺应圣节。乙未，置挞木不姑酋长。以胡挞刺为平章事。上闻宋设关河，治壕堑，恐为边患；与南、北枢密昊国王萧孝穆、赵国王萧贯宁谋取宋旧割关南十县地，遂遣萧英、刘六符使宋。庚寅，宋遣张沔、侯宗亮、薛申、待其浚、施昌言、潘永照来贺永寿节及来岁正旦。
以宣政殿学士杨佶为吏部尚书、判顺义军节度使事。丁酉，议伐宋，诏谕诸道。
十一年春正月戊申，奉迎皇太后于内殿。庚戌，遣南院宣微使萧特末、翰林学士刘六符使宋，取晋阳及瓦桥以南十县地；且间兴师伐夏及沿边疏浚水泽，增益兵戍之故。
二月壬寅，如鸳鸯泺。
夏四月甲戌朔，颁南征赏罚令。</description></item><item><title>卷二十本纪第二十　兴宗三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-20/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-20/</guid><description>卷二十本纪第二十　兴宗三 十六年春正月己卯，如混同江。
二月庚申，如鱼儿泺。辛酉，禁群臣遇宴乐奏请私事。诏世选之官，从各部着旧择材能者用之。
三月丁亥，如黑水泺。癸巳，遣使审决双州囚。壬寅，大雪。
夏四月乙巳朔，皇太后不豫，上驰往视疾。丙午，皇太后愈，复如黑水泺。丁卯，肆赦六月戊申，清暑永安山。丁巳，阻卜大王屯秃古斯来朝，献方物。戊午，诏士庶言事。秋七月辛卯，幸庆州。自是月至于九月，日射猎于楚不沟霞列、系轮、石塔诸山。
冬十月辛亥，幸中京谒祖庙。丙辰，定公主行妇礼于舅姑仪。庚午，铁骊仙门来朝，以始人贡，加右监门卫大将军。
十一月戊寅，祠木叶山，幸中京，朝皇太后。壬辰，禁漏泄宫中事。
十二月辛丑朔，女直遣使来贡。辛亥，谒太祖庙，观《太宗收晋图》。癸丑，问安皇太后。乙卯，以太后愈，杂犯死罪减一等论，徒以下免。庚申，南府宰相杜防、韩绍荣奏事有误，各以大杖决之。出防为武定军节度使。壬戌，高丽遣使来贡。
十七年春正月丁亥，如春水。
闰月癸丑，射虎于候里吉。
二月辛巳，振瑶稳、嘲稳部。是月，诏士庶言国家利便，不得及己事；奴婢所见，许白其主，不得自陈。夏国王李元昊薨，其子谅祚遣使来告，即遣永兴宫使耶律褭里、右护卫太保耶律兴老、将作少监王全慰奠。
三月癸卯，以同知南京留守事萧塔烈葛为左夷离毕，知右夷离毕事唐古为右夷离毕。丙午，夏国李谅祚遣使上其父元昊遗物。丁卯，铁不得国使来，乞以本部军助攻夏国，不许。
夏四月辛未，武定军节度使杜防复为南府宰相。丙子，高丽遣使来贡。甲申，蒲卢毛朵部大王蒲辇以造舟人来献。
六月庚辰，阻卜献马、驼二万。辛卯，长白山太师柴葛、回跋部太师撒刺都来贡方物。
秋七月丁未，于越摩梅欲之子不葛一及婆离八部夷离堇虎（番去）等内附，甲寅，录囚，减杂犯死罪。
八月丙戌，复南京贫户租税。戊子，以殿前都点检耶律义先为行军都部署，忠顺军节度使夏行美副部署，东北面详稳耶律术者为监军，伐蒲奴里酋陶得里。
冬十月甲申，南院大王耶律韩八薨。甲午，驻跸独卢金。
十一月乙未朔，遣使括马。丁巳，赐皇太弟重元金券。封皇子和鲁斡为越王，阿琏许王，忠顺军节度使谢家奴陈王，西京留守贴不汉王，惕隐旅坟辽西郡王，行宫都部署别古得柳城郡王，奉陵军节度使侯古饶乐郡王，安定郡王涅鲁古进封楚王。</description></item><item><title>卷二十一本纪第二十一　道宗一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-21/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-21/</guid><description>卷二十一本纪第二十一　道宗一 道宗孝文皇帝，讳洪基，字涅邻，小字查刺。兴宗皇帝长子，母日仁懿皇后萧氏。六岁封梁王，重熙十一年进封燕国，总领中丞司事。明年，总北南院枢密使事，加尚书令，进封燕赵国王。二十一年为天下兵马大元帅，知惕隐事，预朝政。帝性沉静、严毅，每朝，兴宗为之敛容。
二十四年秋八月己丑，兴宗崩，即皇帝位于柩前，哀恸不听政。辛卯，百僚上表固请，许之。诏日：“朕以菲德，托居士民之上，第恐智识有不及，群下有水信；赋敛妄兴，党罚不中；上恩不能及下，下情不能达上。凡尔士庶，直言无讳。可则择用，否则不以为愆。卿等其体朕意。”壬辰，以皇太弟重元为皇太叔，免汉拜，不名。癸巳，遣使报哀于宋及夏、高丽。
甲午，遣重元安抚南京军民。戊戌，以遗诏，命西并路招讨使西平郡王萧阿刺为北府宰相，仍权知南院枢密使事，北府宰相萧虚烈为武定军节度使。辛丑，改元清宁，大赦。
九月戊午，诏常所幸围场外毋禁。庚申，诏除护卫士，余不得佩刃入宫；非勋戚后及夷离堇、副使、承应诸职事人不得冠巾。壬戌，诏夷离堇及副使之族并民如贱，不得服驼尼、水獭裘，刀柄、兔鹘、鞍勒、珮子不许用犀玉、骨突犀；惟大将军不禁。乙丑，赐内外臣僚爵赏有差。庚午，尊皇太后为太皇太后。辛未，遣左夷离毕萧谟鲁、翰林学土韩运以先帝遗物遗宋。癸酉，遣使以即位报宋。丙子，尊皇后为皇太后，宴菆涂殿。以上京留守宿国王陈留为南京留守。壬午，遣使赐高丽、夏国先帝遗物。
冬十月丁亥，有司请以帝生日为天安节，从之。以吴王仁先同知南京留守事，陈王涂孛特为南府宰相，进封吴王。壬寅，以顺义军节度使十神奴为南院大王。
十一月甲子，葬兴宗皇帝于庆陵。宋及高丽遣使来会。名其山日永兴。丙寅，以南院大王侯古为中京留守，北府宰相西平郡王萧阿刺进封韩王。壬申，次怀州。有事于太宗、穆宗庙。
甲戌，谒祖陵。戊寅，冬至，有事于太祖、景宗、兴宗庙，不受群臣贺。
十二月丙戌，诏左夷离毕曰：“朕以眇冲，获嗣大位，夙夜忧惧，恐弗克任。欲闻直言，以匡其失。今己数月，末见所以副朕委任股肱耳目之意。其令内外百官，比秩满，各言一事。
仍转谕所部，无贵贱老幼，皆得直言无讳。”戊子，应圣节，上太皇太后寿，宴群臣、命妇，册妃萧氏为皇后。进封皇弟越王和鲁斡为鲁国王，许王阿琏为陈国王，楚王涅鲁古徒封吴王。
辛卯，诏部署院，事有机密即奏，其投谤讪书，辄受及读者并弃市，癸巳，皇族十公悖母，伏诛。甲午，以枢密副使姚景行为参知政事，翰林学士吴湛为枢密副使，参知政事、同知枢密院事韩绍文为上京留守。丙申，宋遣欧阳修等来贺即位。戊戌，诏设学养士，颁《五经》传疏，置博士、助教各一员。癸卯，以知琢州杨绩参知政中兼同知枢密院事。庚戌，以圣宗在时生辰，赦上京囚。
是年，御清凉殿放进士张孝杰等四十四人。
二年春正月丙辰，诏州郡官及僚属决囚，如诸部族例。己巳，诏二女古部与世预宰相、节度使之选者免皮室军。是月，幸鱼儿泺。
二月乙酉，以左夷离毕萧谟鲁知西南面招讨都监事。乙巳，以兴宗在时生辰，宴群臣，命备赋诗。
三月丁巳，应圣节，曲赦百里内因。己卯，御制《放鹰赋》赐群臣，谕任臣之意。
闰月己亥，始行东京所铸钱。乙巳，南京狱空，进留守以下官。夏四月甲子，诏日：“方夏，长养鸟兽孳育之时，不得纵火于郊。＆quot；五月戊戌，竭庆陵。甲辰，有事于兴宗庙。
六月丁巳，诏宰相举才能之士。戊午，命有司籍军补边戍。
辛酉，阻卜酋长来朝，贡方物。丁卯，高丽遣使来贡。辛未，罢史官预闻朝议，俾问宰相而后书。乙亥，中京蝗蝻为灾。丙子，诏强盗得实者，听诸路决之。丁丑，南院枢密使赵国王查葛为上京留守，同知南京留守事吴王仁先为南院枢密使。乙酉，遣使分道平赋税，缮戎器，劝农桑，禁盗贼。</description></item><item><title>卷二十二本纪第二十二　道宗二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-22/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-22/</guid><description>卷二十二本纪第二十二　道宗二 八年春正月癸丑，如鸭子河。
二月，驻跸纳葛泺。
三月戊申朔，楚王萧革致仕，进封郑国王。
夏五月，吾独婉惕隐屯秃葛等乞岁贡马、驼，许之。
六月丙子朔，驻跸拖古烈。辛丑，以右夷离毕奚马六为奚六部大王。是月，御清凉殿放进士王鼎等九十三人。
秋七月甲子，射熊于外室刺。
冬十月甲戌朔，驻跸独卢金。
十二月庚辰，以知北院枢密使事萧图古辞为北院枢密使。
癸未，幸酉京。戊子，以皇太后行再生礼，曲赦西京囚。
九年春正月辛亥，幸鸳鸯泺。辛未，禁民鬻铜。
三月辛未，宋主祯殂，以侄曙为子嗣位。
夏五月丙午，以隋王仁先为南院枢密使，徙封许王。是月，清暑曷里夕狘。
秋七月丙辰，如太子山。戊午，皇太叔重元与其子楚国王涅鲁古及陈国王陈六、同知北院枢密使事萧胡睹、卫王贴不、林牙涅刺搏古、统军使萧迭里得、驸马都尉参及弟术者、图骨、旗鼓拽刺详稳耶律郭九、文班太保奚叔、内藏提点乌骨、护卫左太保敌不古、按答、副官使韩家奴、宝神奴等凡四百人，诱胁弯手军犯行宫。时南院枢密使许王仁先、知北枢密院事赵王耶律乙辛、南府宰相萧唐古、北院宣徽使萧韩家奴、北院枢密副使萧惟信、敦睦宫使耶律良等率宿卫士卒数千人御之。涅鲁古跃马突出，将战，为近侍详稳渤海阿厮、护卫苏射杀之。己未，族逆党家。庚申，重元亡入大漠，自杀。辛酉，诏谕诸道。
壬戌，以仁先为北院枢密使，进封宋王，加尚父，耶律乙辛南院枢密使，萧韩家奴殿前都点检，封荆王。萧惟信、耶律冯家奴并加太子太傅。宿卫官萧乙辛、回鹃海邻、褭里，耶律挞不也、阿斯、宫分人急里哥、霞抹、乙辛、只鲁并加上将军。诸护卫及士卒、疱夫、弯手、伞子等三百余人，各授官有差。耶律良密告重元变，命籍横帐夷离堇房，为汉人行宫都部署。癸亥，贴不诉为重元等所胁，诏削爵为民，流镇州。戊胡，以黑白羊祭天。
八月庚午朔，遣使安抚南京吏民。癸酉，以永兴宫使耶律塔不也有定乱功，为同知点检司事。
冬十月戊辰朔，幸兴王寺。庚午，以六院部太保耶律合术知院大王事。是月，驻跸藕丝淀。
十一月辛丑，以甫院宣徽使萧九哥为北府宰相。己未，追封故富春郡王耶律义先为许王。</description></item><item><title>卷二十三本纪第二十三　道宗三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-23/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-23/</guid><description>卷二十三本纪第二十三　道宗三 八年春正月癸未，乌古敌烈部详稳耶律巢等奏克北边捷。
以战多杀人，饭僧南京、中京。甲申，如鱼儿泺。壬寅，昏雾连日。二月丙辰，北、南枢密院言无事可陈。壬戌，以讨北部功，乌古敌烈部说稳耶律巢知北院大王事，都监萧阿鲁带乌古敌烈部详稳，加左监门卫上将军。戊辰，岁饥，免武安州租税，振恩，蔚、顺、惠等州民。
三月癸卯，有司奏春、泰、宁江三州三千人愿为僧尼，受具足戒，许之。
夏四月壬子，振义、饶二州民。丁巳，驻跸塔里舍。已卯，清暑拖古烈。
王月壬午，晋王仁先薨。
立月甲写作，振易州贫民。乙未，振中京。甲子，振兴中府。甲戌，封北府宰相杨绩为赵王，枢密副使耶律观参知政事兼知南院枢密使事。丁丑，高丽遣吏来贡。
秋七月已卯，庆州靳文高八世同居，诏赐爵。丙申，振饶州饥民。丁酉，幸黑岭。丁未，以御书《华严经五颂》出示群臣。
闰月辛未，射熊于羖羊山。
八月庚辰，混同郡王侯古薨，遣使致祭。
九月甲子，驻跸藉丝淀。
冬十月己丑，参知政事耶律观矫制营私第，降为庶人。癸巳，回鹘来贡。
十一月庚戌，免祖州税。丙辰，大雪，许民樵采禁地。丁卯，赐延昌宫贫户钱。
十二月戊辰，汉人行宫都部署耶律仲禧封韩国公，枢密副使、参知政事赵微出为武定军节度使，枢密副使柴德滋参知政事。汉人行宫副部署耶律大悲奴升都部署，同知南院枢密使事萧韩家奴知左夷离毕事。丁丑，以坤宁节，大赦。庚寅，赐高丽佛经一藏。
九年春天月丁未，如双泺。
夏四月壬辰，如旺国崖。
秋七月甲辰，猎大熊山。戊申，乌古敌烈统军言，八石烈敌烈人杀其节度使以叛。己酉，诏隗乌古部军分道击之。丙寅，南京奏归义、涞水两县蝗飞入宋境，余为蜂所食。
八月丙申，以耶律仲禧为南院枢密使。</description></item><item><title>卷二十四本纪第二十四　道宗四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-24/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-24/</guid><description>卷二十四本纪第二十四　道宗四 五年春正月壬申，如混同江。癸酉，赐宰相耶律孝杰名仁杰。乙亥，如山榆淀。
三月辛未，以宰相仁杰获头鹅，加侍中。壬辰，以北院枢密使魏王耶律乙辛知南院大王事，加于越，知北院枢密使事耶律霂为北院枢密使，北院枢密副使耶律特里底知北院枢密使事，左夷离毕耶律世迁同知北院枢密使事。
夏四月己未，如纳葛泺。
五月丁亥，谒庆陵。以契丹行宫都部署耶律燕哥为南府宰相，北面林牙耶律永宁为夷离毕，同知南院枢密使事萧挞不也及前副点检、驸马都尉萧酬斡并封兰陵郡王。
六月辛亥，阻卜来贡。丁巳，以北府宰相、迈西郡王萧余里也为西北路招讨使。己未，遣使录囚。是月，放进士刘瓘等百一十三人。
秋七月己卯，猎夹山。
八月庚申，命有司撰《太宗神功碑》，立于南京。
九月己卯，诏诸路毋禁僧徒开坛。壬午，禁扈从扰民。
冬十月戊戌，夏国遣使来贡。己亥，驻跸独卢金。壬子，诏惟皇子仍一字王，余并削降。丁巳，振平州贫民。己未，以赵王杨绩为辽西郡王，魏王耶律乙辛降封混同郡王，吴王萧韩家奴兰陵郡王，致仕。
十一月丁丑，召沙门守通开坛于内殿。癸未，复南京流民差役三年，被火之家免租税一年。
十二月丙午，彗星犯尾。乙卯，幸西京。戊午，行再生礼，赦杂犯死罪以下。
六月春正月癸酉，如鸳鸯泺。辛卯，耶律乙辛出知兴中府事。
三月庚寅，封皇孙延禧为梁王，忠顺军节度使耶律颇德雨院大王，耶律仲禧南院枢密使，户部使陈毅参知政事。
夏四月乙卯，猎炭山。
五月壬申，免平州复业民租赋一年。康寅，以旱，祷雨，命左右以水相沃，俄而雨降。
六月戊戌，驻跸纳葛泺。戊申，以度支使王绩参知政事。
庚戌，女直遣使来贡。</description></item><item><title>卷二十五本纪第二十五　道宗五</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-25/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-25/</guid><description>卷二十五本纪第二十五　道宗五 三年春正月乙卯，如鱼儿泺。甲戌，出钱粟振南京贫民，仍复其租赋。己卯，大雪。
三月丙戌，发粟振中京饥。甲辰，以民多流散，除安泊逃户征偿法。
三月乙卯，高丽遣使来贡。己未，免锦州贫民租一年。甲戌，免上京贫民租如锦州。庚辰，女直贡良马。
夏四月戊子，赐中京贫民帛，及免诸路贡输之半。丙申，赐隈乌古部贫民帛。庚子，如凉陉。甲辰，南府宰相王绩薨。
乙巳，诏出户部司粟，振诸路流民及义州之饥。
五月庚申，海云寺进济民钱千万。
秋七月丙辰，猎黑岭。丁巳，出杂帛赐兴圣宫贫民。庚午，大雨，罢猜。丁丑，秦越国王阿链薨。
九月乙亥，驻跸匣鲁金。
冬十月庚辰，以参知政事王经为三司使。壬辰，罢节度使已下官进珍玩。癸卯，追封秦越国王阿链为秦魏国王。
十一月甲寅，以惕隐耶律坦同知南京留守事，辽兴军节度使耶律王九为南府宰相。十二月乙卯朔，以枢密直学士吕嗣立参知政事。
四年春正月庚戌，如混同江。甲寅，太白昼见。甲子，五国部长来贡。庚午，兔上京通逃及贫户税赋。甲戌，以上京、南京饥，许良人自鬻。丁丑，曲赦西京役徒。
二月己丑，如鱼儿泺。甲午，曲赦春州役徒，终身着皆五岁免。己亥，如春州。赦泰州役徒。
三月乙丑，免高丽岁贡。己巳，振上京及平、锦、来三州饥。
夏四月己卯。振苏、吉、复、渌、铁五州贫民、并免其租税。甲申，振庆州贫民。乙酉，减诸路常贡服御物。丁酉，立入粟补官法。癸卯，西幸。召枢密直学士耶律伊讲《尚书洪范》。
五月辛亥，命燕国王延禧写《尚书五子之歌》。乙卯，振祖州贫民。丁巳，诏免役徒，终身着五岁免之。己未，振春州贫民。丙寅，禁挟私引水犯田。
六月庚辰，驻跸散水原。丁亥，命燕国王延禧知中丞司事，以同知南院枢密使事耶律聂里知右夷离毕，知右夷离毕事耶律那也同知南院枢密使事。庚寅，北院枢密使耶律颇德致仕。
秋七月戊申，曲赦奉圣州役徒。丙辰，遣使册李乾顺为夏国王。庚申，如秋山。己巳，禁钱出境。</description></item><item><title>卷二十六本纪第二十六　道宗六</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-26/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-26/</guid><description>卷二十六本纪第二十六　道宗六 寿隆元年春正月己亥，如混同江。庚戌，西南面招讨司奏拔思母来侵，萧阿鲁带等击破之。乙卯，振奉圣州贫民。
二月戊辰，赐左、右二皮室贫民钱。癸酉，高丽遣使来贡。
乙亥，驻跸鱼儿泺。
三月丙午，赐东北路贫民绢。
夏四月丁卯，斡特刺奏讨耶睹刮捷。乙亥，女直遣使来贡。
庚寅，录西北路有功将士。
五月乙未朔，左夷离毕耶律吐朵为惕隐，南京宣徽使耶律特末为北院大王。癸卯，赠阵亡者官。丁巳，驻跸特礼岭。
六月己巳，以知翼六部大王事回里不为本部大王，权参知政事赵孝严为汉人行宫都部署，围场都管撒八以讨阻卜功，加镇国大将军。癸巳，阻卜长秃里底及图木葛来贡。
秋七月庚子，阻卜长猛达斯等来贡。癸卯，猎沙岭。癸丑，颇里八部来附，进方物。甲寅，斡特刺奏磨古斯捷。
九月甲寅，祠木叶山。丙辰，诏西京炮人、弩人教西北路汉军。冬十月甲子，驻跸藕丝淀。甲戌，以北面林牙耶律大悲奴为右夷离毕。癸未，以参知正事王师儒为枢密副使，汉人行官都部署赵孝严参知政事。壬辰，录讨阻卜有功将士。
十一月丙申，女直遣使进马。己亥，以都统斡特刺为西北路招讨使，封漆水郡王。甲辰，夏国进贝多叶佛经。庚申，高丽王昱疾，命其叔颙权知国事。
十二月癸亥朔，以知北枢密使事耶律阿思为北院枢密使。
是年，放进士陈衡甫等百三十人。
二年春正月甲午，如春水。癸卯，西南面招讨司讨拔思母，破之。乙卯，驻跸瑟尼思。辛酉，市牛给乌古、敌烈、隈乌古部贫民。
二月癸亥，振达麻里别古部。
夏四月己卯，振西北边军。
六月辛酉，驻跸撒里乃。</description></item><item><title>卷二十七本纪第二十七　天祚皇帝一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-27/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-27/</guid><description>卷二十七本纪第二十七　天祚皇帝一 天祚皇帝，讳延禧，字延宁，小字阿果。道宗之孙，父顺宗大孝顺圣皇帝，母贞顺皇后萧氏。大康元年生。六岁封梁王，加守太尉，兼中书令。后三年，进封燕国王。大安七年，总北南院枢密使事，加尚书令。为天下兵马大元帅。
寿隆七年正月甲戌，道宗崩，奉遗诏即皇帝位于枢前。群臣上尊号曰天祚皇帝。
二月壬辰朔，改元乾统，大赦。诏为耶律乙辛所诬陷者，复其官爵，籍没者出之，流放者还之。乙未，遣使告哀于宋及西夏、高丽。乙巳，以北府宰相萧兀纳为辽兴军节度使，加守太傅。三月丁卯，诏有司以张孝杰家属分赐群臣。甲戌，召僧法颐放戒于内庭。
夏四月，旱。
六月庚寅朔，如庆州。甲午，宋遣王潜等来吊祭。丙申，高丽、夏国各遣使慰奠。戊戌，以南府宰相斡特刺兼南院枢密使。庚子，追谥懿德皇后为宣懿皇后。壬寅，以宋魏国王和鲁斡为天下兵马大元帅。乙巳，以北平郡王淳进封郑王。丁未，北院枢密使耶律阿思加于越。辛亥，葬仁圣大孝文皇帝、宣懿皇后于庆陵。
秋七月癸亥，阻卜、铁骊来贡。
八月甲寅，谒庆陵。
九月壬申，谒怀陵。乙亥，驻跸藕丝淀。
冬十月壬辰，谒乾陵。甲辰，上皇考昭怀太子谥曰大孝顺圣皇帝，庙号顺宗，皇妣曰贞顺皇后。
十二月戊子，以枢密副使张琳知枢密院事，翰林学士张奉珪参知政事兼同知枢密院事。癸己，宋遣黄实来贺即位。丁酉，高丙、夏国并遣使来贺。乙巳，诏先朝已行事，不得陈告。
初，以杨割为生女直部节度使。其俗呼为太师。是岁杨割死。传于兄之子乌雅束，束死，其弟阿骨打袭。
二年春五月，如鸭子河。
二月辛卯，如春州。
三月，大寒，冰复合。
夏四月辛亥，诏诛乙辛党，徙其子孙于边；发乙辛、得里特之墓，剖棺。戮尸；以其家属分赐被杀之家。
五月乙丑，斡特刺献耶睹刮等部捷。
六月壬辰，以雨罢猎，驻跸散水原。丙午，夏国王李乾顺复遣使请尚公主。丁未，南院大王陈家奴致仕。壬子，李乾顺为宋所攻，遣李造福、田若水求援。</description></item><item><title>卷二十八本纪第二十八　天祚皇帝二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-28/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-28/</guid><description>卷二十八本纪第二十八　天祚皇帝二 五年春正月，下诏亲征，遣僧家奴持书约和，斥阿骨打名。
阿骨打遣赛刺复书，若归叛人阿疏，迁黄龙府于别地，然后议之。都统耶律斡里朵等与女直兵战于达鲁古城，败绩。
二月，饶州渤海古欲等反，自称大王。
三月，以萧谢佛留等讨之。遣耶律张家奴等六人齐书使女直，斥其主名，冀以速降。
夏四月癸丑，萧谢佛留等为渤海古欲所败，以南面副部署萧陶苏斡为都统，赴之。
五月，陶苏斡及古欲战，败绩。张家奴等以阿骨打书来，复遣之往。
六月亥朔，清暑特礼岭。壬子，张家奴等还，阿骨打复书，亦斥名谕之使降。癸丑，以亲征谕诸道。丙辰，陶苏斡招获古欲等。癸亥，以惕隐耶律末里为北院大王。是月，遣萧辞刺使女直，以书辞不屈见留。
秋七月辛未，宋遣使致助军银绢。丙子，猎于岭东。是月，都统斡里朵等与女直战于白马冻，败绩。
八月甲子，罢猎，趋军中。以斡里朵等军败，免官。丙寅，以围场使阿不为中军都统，耶律张家奴为都监，率番、汉兵十万；萧奉先充御营都统，诸行营都部署耶律章奴为副，以精兵二万为先锋。余分五部为正军，贵族子弟千人为硬军，扈从百司为护卫军，北出骆驼口；以都点检萧胡睹姑为都统，枢密直学士柴谊为副，将汉步骑三万，南出于江州。自长春州分道而进，发数月粮，期必灭女直。
九月丁卯朔，女直军隐黄龙府。己巳，知北院枢密使萧得里底出为西南面招讨使。辞刺还，女直复遣赛刺以书来报，若归我叛人阿疏等，即当班师。上亲往。粘罕、兀术等以书来上，阳为卑哀之辞，实欲求战。书上，上怒，下诏有“女直作过，大军翦除”之语。女直主聚众，剺面仰天伪哭曰：“始与汝等起兵，盖苦契丹残忍，欲自立国。今主上新征，奈何？非人死战，莫能当也。不杀我一族，汝等迎降，转祸为福。”诸军皆曰；“事已到此，惟命是从。”乙巳，耶律章奴反，奔上京，谋迎立魏国王淳。上遣附马萧晃领兵诣广平淀护后妃，行宫小底乙信持书驰报魏国王。时章奴先遣王妃亲弟萧谛里以所谋说魏国王。王曰：“此非细事，主上自有诸王当立，北、南面大臣不来，而汝言及此，何也？”密令左右拘之。有顷，乙信等丧御札至，备言章奴等欲废立事。魏国王立斩萧谛里等首以献，单骑间道诣广平淀待罪。上遇之如初。章奴知和魏国王不听，率麾下掠庆、饶、怀、祖等州，结渤海群盗，众至数万，趋广平淀犯行宫。顺国女直阿鹘产以三百骑一战而胜，擒其贵族二百余人，并斩首以徇。其妻子配役绣院，或散诸近传为婢，余得脱者皆奔女直。章奴诈为使者，欲奔女直，为逻者所获，缚送行在，腰斩于市，剖其心以献祖庙，支解以徇五路。
冬十一月，遣驰马萧特末、林牙萧察刺等将骑兵五万、步卒四十万、新军七十万至驼门。十二月乙巳，耶律张家奴叛。戊申，亲战于护步答冈，败绩，尽亡其辎重。己未，锦州刺史耶律术者叛应张家奴。庚申，北面林牙耶律马哥讨张家奴。癸亥，以北院宣徽使萧韩家奴知北院枢密使事，南院宣徽使萧特末为汉人行官都部署。
六年春五月丙寅朔，东京夜有恶少年十余人，乘酒执刃，逾垣入留守府，问留守萧保先所在：“今军变，请为备。”萧保先出，刺杀之。户部使大公鼎闻乱，即摄留守事，与副留守高清明集奚、汉兵千人，尽捕其众，斩之，抚定其民。东京故渤海地，太祖力战二十余年乃得之。而萧保先严酷，渤海苦之，故有是变。其裨将渤海高永昌僭号，称隆基元年。遣萧乙薛、高兴顺招之，不从。
闰月己亥，遣萧韩家奴、张琳讨之。戊午，贵德州守将耶律余睹以广州渤海叛附永昌，我师击败之。
二月戊辰，侍御司徒挞不也等讨张家奴，战于祖州，败绩。
乙酉，遣汉人行宫都部暑萧特末诸将讨张家奴。戊子，张家奴诱饶州渤海及中京贼侯概等万余人，攻陷高州。
三月，东面行军副统酬斡等擒侯概于川州。
夏四月戊辰，亲征张家奴。癸酉，败之。甲戌，诛叛党，饶州渤海平。丙子，赏平贼将士有差；面萧韩家奴、张琳等复为贼所败。</description></item><item><title>卷二十九本纪第二十九　天祚皇帝三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-29/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-29/</guid><description>卷二十九本纪第二十九　天祚皇帝三 保大元年春正月丁酉朔，改元，肆赦。初，金人兴兵，郡县所失几半。上有四子；长赵王，母赵昭容；次晋王，母文妃；次秦王、许王，皆元妃生。国人知晋王之贤，深所属望。元妃之兄枢密使萧奉先恐秦王不得立，潜图之。文妃姊妹三人：长适耶律挞曷里，次文妃，次适余睹。一日，其姊若妹俱会军前，奉先讽人诬驸马萧昱及余睹等谋立晋王，事觉，昱、挞曷里等伏诛，文妃亦赐死；独晋王未忍加罪。余睹在军中，闻之大惧，即率千余骑叛入金，上遗知奚王府事萧遐买，北府宰相萧德恭、太常兖耶律谛里姑、归州观察使萧和尚奴、四军太师萧干将所部兵追之，及诸闾山县。诸将议曰：主上信萧奉先言，奉先视吾辈蔑如也。余睹乃宗室豪俊，常不肯为奉先下。若擒其睹，他日吾觉皆余睹也不若纵之。”还，即绐曰：“追袭不及。”
奉先既见余睹之亡，恐后日诸较亦叛，遂劝骤加爵赏，以结众心。以萧遐买为奚王，萧德恭试中书门下平章事兼判上京留守事，耶律谛里姑为龙虎卫上将军，萧和尚奴金吾卫上将军，萧干镇国大将军二月，幸鸳鸯泺。夏五月，至曷里狘。
秋七月，猎炭山。
九月，至南京。
冬十一月癸亥，以西京留守赵王习泥烈为惕隐。
二年春正月乙亥，金克中京，进下泽州。上出居庸关，至鸳鸯泺。闻余睹引金人娄室勃堇奄至，萧奉先曰：“余睹乃王子班之苗裔，此来欲立甥晋王耳，若为社稷计，不惜一子，明其罪诛之，可不战而余睹自回矣。”上遂赐晋王死，素服三日，耶律撒八等皆伏诛。王素有人望，诸军闻其死，无不流涕，由是人心解体。余睹引金人逼行宫，上率卫兵五千余骑幸云中，遗传国玺于桑乾河。
二月庚寅朔，日有食之，既。甲午，知北院大王事耶律马哥、汉人行宫都部署萧特末并为都统，太和宫使耶律补得副之，将兵屯鸳鸯泺。己亥，金师败奚王霞末于北安州，遂降其城。
三月辛酉，上闻金师将出岭西，遂趋白水泺。乙丑，群牧使谟鲁斡降金。丙寅，上至女古底仓。闻金兵将近，计不知所出。乘轻骑入夹山，方悟奉先之不忠。怒曰：“汝父子误我至上，今欲於汝，何益于事！恐军心忿怨，尔曹避敌苟安，祸必及我，其勿从行。”奉先下马，哭拜而去。行未数里，左右执其父子，缚送金兵。金人斩其长子昂，以奉先及其次子昱械送金主。道遇辽军，执以归国，遂并赐死。逐枢密使萧得里底。
召挞不也典禁卫。丁卯，以北院枢密副使萧僧孝奴知北院枢密使事，同知北院枢密使事萧查刺为左夷离毕。戊辰，同知殿前点检事耶律高八率卫士降金。己巳，侦人萧和尚、牌印郎君耶律哂斯为金师所获。癸酉，以诸局百工多亡，凡扈从不限吏民，皆官之。初，诏留宰相张琳、李处温与秦晋国王淳守燕。处温闻上入夹山，数日命令不通，即与弟处能、子奭，外假怨军，内结都萧干，谋立淳。遂与诸大臣耶律大石、左企弓、虞仲文、曹勇义、康公弼集蕃汉百官、诸军及父老数万人诣淳府。处温邀张琳至，白其事。琳曰：“摄政则可。”处温曰：“天意人心已定，请立班耳。”处温等请淳受礼，淳方出，李奭持赭袍被之，令百官拜舞山呼。淳惊骇，再三辞，不获已而从之。以处温守太尉，左企弓守司徒，曹勇义知枢密院事，虞仲文参知政事，张琳守太师，李处能直枢密院，李奭为少府少监、提举翰林医官，李爽、陈秘余人曾与大计，并赐进士及第，授官有差。萧干为北枢密使，驸马都尉萧旦知枢密院事。改怨军为常胜军。于是肆赦，自称天锡皇帝，改元建福，降封天祚为湘阴王。遂据有燕、云、平及上京、辽西六路。天祚所有，沙漠已北，西南、西北路两都招讨府、诸蕃部族而已。
夏四月辛卯，西南面招讨使耶律佛顶降金，云内、宁边、东胜等州皆降。阿疏为金兵所擒。金已取西京，沙漠以南部族皆降。上遂循于讹莎烈。时北部谟葛失赆马、驼、食羊。
五月甲戌，都统马哥收集散亡，会于沤里谨。丙子，以马哥知北院枢密使事，兼都统。
六月，淳寝疾，闻上传檄天德、云内、朔、武、应、蔚等州，合诸蕃精兵五万骑，约以八月入燕；并遣人问劳，索衣裘、茗药。淳甚惊，命南、北面大臣议。而李处温、萧干等有迎秦拒湘之说，集蕃汉百官议之。从其议者，东立；惟南面行营都部署耶律宁西立。处温等问故，宁曰：“天祚果能以诸蕃兵大举夺燕，则是天数未尽，岂能拒之？否则，秦、湘，父子也，拒则皆拒。自古安有迎子而拒其父者？”处温等相顾微笑，以宁扇乱军心，欲杀之。淳欹枕长叹曰：“彼忠臣也，焉可杀？
天祚果来，吾有死耳，复何面目相见耶！”已而淳死，众乃议立其妻萧氏为皇太后，主军国事。奉遗命，迎立天祚次子秦王定为帝。太后遂称制，改元德兴。处温父子惧祸，南通童贯，欲挟萧太后纳土于宋，北通于金，欲为内应，外以援立太功自陈。萧太后骂曰：“误秦晋国王者，皆汝父子！”悉数其过数十，赐死，脔其子奭而磔之；籍其家，得钱七万缗，金玉实器称是，为宰相数月之间所取也。谟葛失以兵来援，为金人败于洪灰水，擒其子陀古及其属阿敌音，夏国援兵至，亦为金所败。
秋七月丁巳朔，敌烈部皮室叛，乌古部节度使耶律棠古讨平之，加太子太保。乙丑，上京毛八十率二千户降金。辛未，夏国遣曹价来问起居。
八月戊戌，亲遇金军，战于石辇驿，败绩，都统萧特末及其侄撒古被执。辛丑，会军于欢挞新查刺，金兵追之急，弃辎重以遁。
九月，敌烈部叛，都统马哥克之。
冬十月，金兵攻蔚州，降。</description></item><item><title>卷三十本纪第三十　天祚皇帝四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-30/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-30/</guid><description>卷三十本纪第三十　天祚皇帝四 五年春正月辛巳，党项小斛禄遣人请临其地。戊子，趋天德，过沙漠，金兵忽至。上徙步出走，近待进珠帽，却之，乘张仁贵马得脱，至天德。己丑，遇雪，无御寒具，术者以貂裘帽进；途次绝粮，术者进（麦少）与枣；欲憩，术者即跪坐，倚之假寐。术者辈惟啮冰雪以济饥。过天德。至夜，将宿民家，给曰侦骑，其家知之，乃叩马首，跪而大恸，潜宿其家。居数日，嘉其忠，遥授以节度使，遂趋党项。以小斛禄为西南南招讨使，总知军事，仍赐其子及诸校爵赏有差。
二月，至应州新城东六十里，为金人完颜娄室等所获。
八月癸卯，至金。丙午，降封海滨王。以疾终，年五十有四，在位二十四年。金皇统元年二月，改封豫王。五年，葬于广宁府闾阳县乾陵傍。
耶律淳者，世号为北辽。淳小字涅里，兴宗第四孙，南京留守、宋魏王和鲁斡之子。清宁初，太后鞠育之。既长，笃好文学。昭怀太子得罪，上欲以淳为嗣。上怒耶律白斯不，知与淳善，出淳为彰圣等军节度使。
天祚即位，进王郑。乾统二年，加越王。六年，拜南腐宰相，首议制两府礼仪。上喜，徙王魏。其父和鲁斡薨，即以淳袭父守南京。冬夏入朝，宠冠诸王。
天庆五年，东征，都监章奴济鸭子河，怀淳子阿撒等三百余人亡归，先遣敌里等以废立之谋报淳，淳斩敌里首以献，进封秦晋国，拜都元帅，赐金券，免汉拜礼，不名。许自择将士，乃募燕、云精兵。东至锦州，队长武朝彦作乱，劫淳。淳匿而免，收朝彦诛之。会金兵至，聚兵战于阿里轸斗，败绩，则亡卒数千人拒之。淳入潮，释其罪，诏南京刻石纪功。
保大二年，天祚入夹山，奚王加礅保、林牙耶律大石等引唐灵武故事，议欲立淳。淳不从，官属劝进曰：“主上蒙尘，中原扰攘，若不王，百姓何归？宜熟计之。”遂即位。百官上号天锡皇帝，改保大二年为建福元年，大赦。放进士李宝信等一十九人，遥降天祚为湘阴王。以燕、云、平、上京、中京、辽西六路，淳主之；沙漠以北、南北路两都招讨府、诸蕃部族等，仍隶天祚。自此辽国分矣。封其妻普贤女为德妃，以回离保知北院枢密使，军旅之事悉委大石。又遣使报宋，免岁币，结好。宋人发兵问罪，击败之。寻遣使奉表于金，乞为附庸。
事未决，淳病死，年六十。百官伪溢曰孝章皇帝，庙号宣宗，葬燕西香山永安陵。
遗命遥立秦王定以存社稷，德妃为皇太后，称制，改建福为德兴元年，放进士李球等百八人。时宋兵来攻，战败之，由是人心大悦，兵势日振。宰相李纯等潜纳宋兵，居民内应，抱关者被杀甚众。翌日，攻内东门，卫兵力战，宋军大溃，逾城而走，死者相藉。五表于金，求立秦王，不从。而金兵大至，德妃奔天德军，见天祚。天祚怒，诛德妃，降淳庶人，除其属籍。
耶律雅里者，天祚皇帝第二子也，字撒鸾。七岁，欲立为皇太子，别置禁卫，封梁王。
保大三年，金师围青冢寨，雅里在军中。太保特母哥挟之出走，问道行至阴山。闻天祚失利趋云内，雅里驰赴。时扈从者千余人，多于天祚。天祚虑特母哥生变，欲诛之。责经不能全救诸王，将讯之。仗剑召雅里问曰：“特母哥教汝何为？”
雅里对曰：“无他言。”乃释之。
天祚渡河奔夏，队帅耶律敌列等劫雅里北走。至沙岭，见蛇横道而过，识者以为不祥。后三日，群僚共立雅里为主。雅里遂即位，改元神历，命士庶上便宜。
雅里性宽大，恶诛杀。获亡者，笞之而已。有自归者，即官之。因谓左右曰“欲附来归；不附则去。何须威副耶？”每取唐《贞观政要》及林牙资忠所作《治国诗》，令待从读之。
乌古部节度使纠哲、迭裂部统军挞不也、都监突里不等各率其众来附。自是诸部继至。而雅里日渐荒怠，好击鞠。特母哥切谏，乃不复出。以耶律敌列为枢密使，特母哥副之。敌裂劾西北路招讨使萧纠里荧惑众心，志有不臣，与其子麻涅并诛之。
以遥设为招讨使，与诸部战，数败，杖免官。
从行有疲困者，辄振给之。直长保德谏曰：“今国家空虚，赐赉若此，将何以相给耶？”雅里怒曰：“昔畋于福山，卿诬猪官，今复有此言。若无诸部，我将何取？”不纳。初，令群牧运盐泺仓粟，而民盗之，议籍以偿。雅里乃自为直：每粟一车，偿一羊；三车一牛；五车一马；八车一驼。左右曰：“今一羊易粟二斗且不可得，乃偿一车！”雅里曰：“民有则我有。</description></item><item><title>卷三十一志第一　营卫志上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-31/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-31/</guid><description>卷三十一志第一　营卫志上 上古之世，草衣木食，巢居穴处，熙熙于于，不求不争。
爱自炎帝政衰，蚩尤作乱，始制干戈，以毒天下。轩辕氏作，戮之琢鹿之阿。处则象吻于宫，行则悬旄于纛，以为天下万世戒。于是师兵营卫，不得不设矣。
冀州以南，历洪水之变，夏后始制城郭。其人土著而居绥服之中，外奋武卫，内揆文教。守在四边。营卫之设，以备非常而已。并、营以北，劲风多寒，随阳迁徒，岁无宁居，旷土万里，寇贼奸宄乘隙而作。营卫之设，以为常然。其势然也。
有辽始大，设制尤密。居有宫卫，渭之斡鲁朵；出有行营，谓之捺钵；分镇边围，谓之部族。有事则以攻战为务，闲暇则以畋渔为生。无曰不营，无在不卫。立国规模，莫重于此。作《营卫志》宫卫辽国之法：天子践位置宫卫，分州县，析部族，设官府，籍户口，备兵马。崩则扈从后妃宫帐，以奉陵寝。有调发，则丁壮从戎事，老弱居守。
太祖曰弘义宫，应天皇后曰长宁宫，太宗曰永兴宫，世宗曰积庆宫，穆宗曰延昌宫，景宗曰彰愍宫，承天太后曰崇德宫，圣宗曰兴圣宫，兴宗曰延庆宫，道宗曰太和宫，天柞曰永昌宫。
文章文皇太弟有敦睦宫，丞相耶律隆运有文忠王府。凡州三十八，县十，提辖司四十一，石烈二十三，瓦里七十四，抹里九十八，得里二，闸撒十九。为正户八万，蕃汉转户十二万三干，共二十万三千户。
算斡鲁朵，太祖置。国语心腹曰“算”，宫曰“斡鲁朵”。
是为弘义宫。以心腹之卫置，益以渤海俘，锦州户。其斡鲁朵在临潢府，陵寝在祖州东南二十里。正户八干，藩汉转户七千，出骑军六千。
州五：锦、祖、严、祺、银。
县一：富义。
提辖司四：南京、酉京、奉圣州、平州。
石烈二，曰须，曰速鲁。
瓦里四：曰合不，曰挞撒，曰慢押，曰虎池。
抹里四，曰膻，曰预墩，曰鹘突，曰纠里阐。
得里二：曰述垒北，曰述垒南。
国阿孽斡鲁朵，太宗置。收国曰“国阿辇”。是为永兴宫，初名孤稳斡鲁朵。以太祖平渤海俘户，东京、怀州提辖司及云州怀仁县、泽州滦河县等户置。其斡鲁朵在游古河侧，陵寝在怀州南三十里。正户三千，蕃汉转户七千，出骑军五千。
州四：怀、黔、开、来。</description></item><item><title>卷三十二志第二　营卫志中行营</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-32/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-32/</guid><description>卷三十二志第二　营卫志中行营 《周官》土圭之法：曰东，景夕多风；曰北，景长多寒。天地之间，风气异宜，人生其间，各适其便。王者因三才而节制之。长城以南，多雨多暑，其人耕稼以食，桑麻以衣，宫室以居，城郭以治。大漠之间，多寒多风，畜牧畋渔以食，皮毛以衣，转徒随时，车马为家。此天时地利所以限南北也。辽国尽有大漠，浸包长城之境，因宜为治。秋冬违寒，春夏避暑，随水草就畋渔，岁以为常。四时各有行在之所，谓之“捺钵”。
春捺钵：曰鸭子河泺。皇帝正月上旬起牙帐，约六十曰方至。天鹅未至，卓帐冰上，凿冰取鱼。冰泮，乃纵鹰鹘捕鹅雁。晨出暮归，从事弋猎。鸭子河冻东西二十里，南北三十里，在长春州东北三十五里，四面皆沙锅，多榆柳否林。皇帝每至，侍御皆服墨绿色衣，各备连锤一柄，鹰食一器，刺鹅锥一枚，于涝周围相去各五七步排立。皇帝冠巾，衣时服，系玉束带，于上风望之。有鹅之处举旗，探骑驰报，远泊鸣鼓。鹅惊腾起，左右围骑皆举帜麾之。五坊擎进海东青鹅，拜授皇帝放之。鹅擒鹅坠，势力不加，排立近者，举锥刺鹅，取脑以饲鸽。救鹤人例赏银绢。皇帝得头鹅，荐庙，群臣备献酒果，举乐。更相酬酷，致贺语，皆插鹅毛于首以为乐。赐从人酒，遍散其毛。弋猎纲钩，春尽乃还。
夏捺钵：无常所，多在吐儿山。道宗每岁先幸黑山，拜圣宗、兴宗陵，赏金莲，乃幸子河避暑。吐儿山在黑山东北三百里，近馒头山。黑山在庆州北十三里，上有池，池中有金莲。子河在吐儿山东北三百里。怀州西山有清凉殿，亦为行幸避暑之所。四月中旬起牙帐，卜吉地为纳凉所，五月末旬、六月上旬至。居五旬。与北、南臣僚议国事，暇曰游猎。七月申旬乃去。
秋捺钵：曰伏虎林。七月中旬自纳凉处起牙帐，入山射鹿及虎。林在永州西北五十里。尝有虎据林，伤害居民畜牧。景宗领数骑猎焉，虎伏草际，战栗不敢仰视，上舍之，因号伏浇林。每岁车驾至，皇族而下分布泺水侧。伺夜将半，鹿饮盐水，令猎人吹角效鹿鸣，既集而射之。谓之“抵碱鹿”，又名“呼鹿”。
冬捺钵：曰广平淀。在永州东南三十里，本名白马淀。东西二十余里，南北十余里。地甚坦夷，四望皆沙碛，木多榆柳。其地饶沙，冬月稍暖，牙帐多于此坐冬，与北、南大臣会议国事，时出校猎讲武，兼受南宋及诸国礼贡。皇帝牙帐以枪为硬寨，用毛绳连系。每枪下黑毡伞一，以庇卫士风雪。枪外小毡帐一层，每帐五人，各执兵仗为禁围。南有省方殿，殿北约二里曰寿宁殿，皆木柱竹榱，以毡为盖，彩绘韬柱，锦为壁衣，加徘绣额。
又以黄布绣龙为地障，窗、槅皆以毡为之，傅以黄油绢。基高尺余，两厢廊庑亦以毡盖，无门户。省方殿北有鹿皮帐，帐次北有八方公用殿。寿宁殿北有长春帐，卫以硬寨。宫用契丹兵四千人，每曰轮番千人祗直。禁围外卓枪为寨，夜则拔枪移卓御寝帐。周围拒马，外设铺，传铃宿卫。
每岁四时，周而复始。
皇帝四时巡守，契丹大小内外臣僚并应役次人，及汉人宣徽院所管百司皆从。汉人枢密院、中书省唯摘宰相一员，枢密院都副承旨二员，令史十人，中书令史一人，御史台、大理寺选摘一人扈从。每岁正月上旬，车驾启行。宰相以下，还于中京居守，行遣汉人一切公事。除拜官僚，止行堂帖权差，俟会议行在所，取旨、出给诰敕。文官县令、录事以下更不奏闻，听中书铨选；武官须奏闻。
五月，纳凉行在所，南、北臣僚会议。十月，坐冬行在所，亦如之。
部族上部落曰部，氏族曰族。契丹故俗，分地而居，合族而处。
有族而部者，五院、六院之类是也；有部而族者，奚王、室韦之类是也；有部而不族者，特里特勉、稍瓦、曷术之类是也；有族而不部者，遥辇九帐、皇族三父房是也。
奇首八部为高丽、蠕蠕所侵，仅以万口附于元魏。生聚未几，北齐见侵，掠男女十万余口。继为突撅所逼，寄处高丽，不过万家。部落离散，非复古八部矣。别部有臣附突厥者，内附于隋者，依纥臣水而居。部落渐众，分为十部，有地辽西五百余里。唐世大贺氏仍为八部，而松漠、玄州别出，亦十部也。
遥辇氏承万荣、可突于散败之余，更为八部；然遥辇、迭刺别出，又十部也。阻午可汗析为二十部，契丹始大。至于辽太祖，析九帐、三房之族，更列二十部。圣宗之世，分置十有六，增置十有八，并旧为五十四部；内有拔里、乙室已国舅族，外有附庸十部，盛矣！其氏族可知者，略具《皇族》、《外戚》二表。余五院、六院、乙室部止见益古、撤里本，涅刺、乌古部止见撒里队、涅勒，突吕不、突举部止见塔古里、航斡，皆兄弟也。奚王府部时瑟、哲里，则臣主也。品部有拿女，楮特部有洼。其余世系名字，皆漫无所考矣。
旧（志）曰：“契丹之初，草居野次，靡有定所。至涅里始制部族，各有分地。太祖之兴，以迭刺部强炽，析为五院、六院。奚六部以下，多因俘降而置。胜兵甲者即著军籍，分隶诸路详稳、统军、招讨司。番居内地者，岁时田牧平莽间。边防纠户，生生之资，仰给畜牧，绩毛饮湩，以为衣食。各安旧风，狃习劳事，不见纷华异物而迁。故家给人足，戎备整完。卒之虎视四方，强朝弱附，东逾蟠木，西越流沙，莫不率服。部族实为之爪牙云。”
古八部；悉万丹部。
何大何部。
伏弗郁部。</description></item><item><title>卷三十三志第三　营卫志下部族下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-33/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-33/</guid><description>卷三十三志第三　营卫志下部族下 辽起松漠，经营抚纳，竟有唐、晋帝王之器，典章文物施及潢海之区，作史者尚可以故俗语耶？旧史有《部族志》，历代之所无也。古者，巡守于方岳，五服之君各述其职，辽之部族实似之。故以部族置宫卫、行营之后云。
辽内四部族：遥辇九帐族。
横帐三父房族。
国舅帐拔里、乙室已族。
国舅别部。
太祖二十部，二国舅升帐分，止十八部。
五院部。其先曰益古，凡六营。阻午可汗时，与弟撒里本领之，曰迭刺部。传至太祖，以夷离堇即位。天赞元年，以强大难制，析五石烈为五院，六爪为六院，各置夷离堇。会同元年，更夷离堇为大王。部隶北府，以镇南境。大王及都监春夏居五院部之侧，秋冬居羊门甸。石烈四：大蔑孤石烈。
小蔑孤石烈。瓯昆石烈。太宗会同二年，以乌古之地水草丰美，命居之。
三年，益以海勒水之地为农田。
乙习本石烈。会同二年，命以乌古之地。
六院部。隶北府，以镇南境。其大王及都监春夏居泰德泉之北，秋冬居独卢金。石烈四：辖懒石烈。
阿速石烈。
斡纳拨石烈。
斡纳阿刺石烈。会同二年，命居乌古。三年，益以海勒水地。
乙室部。其先曰撤里本，阻午可汗之世，与其兄益古分营而领之，曰乙室部。会同二年，更夷离堇为大王。隶南府，其大王及却督监镇驻西南之境，司徒居鸳鸯泊，闸撤狘居车抽山。
石烈二：阿里答石烈。
欲主石烈。</description></item><item><title>卷三十四志第四　兵卫志上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-34/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-34/</guid><description>卷三十四志第四　兵卫志上 轩辕氏合符东海，邑于涿鹿之阿，迁徙往来无常处，以兵为营卫。飞狐以北，无虑以东，西暨流沙，四战之地，圣人犹不免于兵卫，地势然耳。
辽国左都辽海，右邑涿鹿，兵力莫强焉。其在隋世，依纥臣水而居，分为十部。兵多者三千，少者千余。顺寒暑，逐水草畜牧。侵伐则十部相与议，兴兵致役，合契而后动。猎则部得自行。至唐，大贺氏胜兵四万三千人，分为八部。大贺氏中衰，仅存五部。有耶律雅里者，分五部为大，立二府以总之，析三耶律氏为七，二审密氏为五，凡二十部。刻木为契，政令大行。逊不有国，乃立遥辇氏代大贺氏，兵力益振，即太祖六世祖也。
及太祖会李克用于云中，以兵三十万，盛矣。
遥辇耶澜可汗十年，岁在辛酉，太祖授钺专征，破室韦、于厥、奚三国，俘获庐帐，不可胜纪。十月，授大迭烈府夷离堇，明赏罚，缮甲兵，休息民庶，滋蕃群牧，务在戢兵。十一年，总兵四十万伐代北，克郡县九，俘九万五千口。十二年，德祖讨奚，俘七千户。十五年，遥辇可汗卒，遗命逊位于太祖。太祖即位五年，讨西奚、东奚，悉平之，尽有奚、霫之众。
六年春，亲征幽州，东西旌旗相望，互数百里。所经郡县，望风皆下，俘获甚众，振旅而还。秋，亲征背阴国，俘获数万计。
神册元年，亲征突厥、吐浑、党项、小蕃、沙陀诸部，俘户一万五千六百；攻振武，乘胜而东，攻蔚、新、武、妫、儒五州，俘获不可胜纪，斩不从命者万四千七百级。尽有代北、河曲、阴山之众，遂取山北八军。四年，亲征于骨里国，俘获一万四千二百口。五年，征党项，俘获二千六百口；攻天德军，拔十有二栅，徒其民。六年，出居庸关，分兵掠擅、顺等州，安远军、三河、良乡、望都、潞、满城、遂城等县，俘其民徙内地；皇太子略定州，俘获甚众。天赞元年，以户口滋繁，纠辖疏远，分北大浓兀为二部，立两节度以统之。三年，西征党项等国，俘获不可胜纪。四年，又亲征渤海。天显元年，灭渤海国，地方五千里，兵数十万，五京、十五府、六十二州，尽有其众，契丹益大。
会同初，太宗灭唐立晋，晋献燕、代十六州，民众兵强，莫之能御矣。
兵制辽国兵制，凡民年十五以上，五十以下，隶兵籍。每正军一名，马三匹，打草谷、守营铺家丁各一人。人铁甲九事，马鞯辔，马甲皮铁，视其力；弓四，箭四百，长短枪、（钅骨）（钅朵）、斧钺、小旗、锤锥、火刀百、马盂、粆一斗、粆袋、搭铆伞备一，縻马绳二百尺，皆自备。人马不给粮草，日遣打草谷骑四出抄掠以供之。铸金鱼符，调发军马。其捉马及传命有银牌二百。军所舍，有远探拦子马，以夜听人马之声。
凡举兵，帝率蕃汉文武臣僚，以青牛白马祭告天地、日神，惟不拜月，分命近臣告太祖以下诸陵及木叶山神，乃沼诸道征兵。惟南、北、奚王，东京渤海兵马，燕京统军兵马，虽奉诏，未敢发兵，必以闻。上遣大将持金鱼符，合，然后行。始闻诏，攒户丁，推户力，核籍齐众以待。自十将以上，次第点集军马、器仗。符至，兵马本司自领，使者不得与。唯再共点军马讫，又以上闻。量兵马多少，再命使充军主，与本司互相监督。又请引五方旗鼓，然后皇帝亲点将校。又选勋戚大臣，充行营兵马都统、副都统、都监各一人。又选诸军兵马尤精锐者三万人为护驾军，又选骁勇三千人为先锋军，又先剽悍百人之上为远探拦子军，以上各有将领。又于诸军每部，量众寡，抽十人或五人，合为一队，别立将领，以备勾取兵马，腾递公事。
其南伐点兵，多在幽州北千里鸳鸯泊。及行，并取居庸关、曹王峪、白马口、古北口、安达马口、松亭关、榆关等路。将至平川、幽州境，又遣使分道催发，不得久驻，恐践禾稼。出兵不过九月，还师不过十二月。在路不得见僧尼、丧服之人。
皇帝亲征，留亲王一人在幽州，权知军国大事。既入南界，分为三路，广信军、雄州、霸州各一。驾必由中道，兵马都统、护驾等军皆从。各路军马遇县镇，即时攻击。若大州军。必先料其虚实、可攻次第而后进后兵。沿途民居、圆囿、桑柘，必夷伐焚荡。至宋北京，三路兵皆会，以议攻取。乃退亦然。三路军马前后左右有先锋。远探拦子马各十数人，在先锋前后二十余里，全副衣甲，夜中每行十里或五里少驻，下马侧听无有人马之声。有则擒之；力不可敌，飞报先锋，齐力攻击。如有大军，走报主帅。敌中虚实，动必知之。军行当道州城，防守坚固，不可攻击，引兵过之。恐敌人出城邀阻，及围射鼓噪，诈为攻击。敌方闭城固守，前路无阻，引兵进，分兵抄截，使随处州城隔绝不通，孤立无援。所过大小州城，至夜，恐城中出兵突击，及与邻州计会军马，甲夜，每夜以骑兵百人去城门左右百余步，被甲执兵，立马以待。乓出，力不能加，驰还勾集众兵与战。左右官道、斜径、山路、河津，夜中并遣兵巡守。
其打草谷家丁，备衣甲持兵，旋团为队，必先斫伐园林，然后驱掠老幼，运土木填壕堑；攻城之际，必使先登，矢石擂木并下，止伤老幼。又于本国州县起汉人乡兵万人，随军专伐园林，填道路。御寨及诸营垒，唯用桑柘梨栗。军退，纵火焚之。敌军既阵，料其阵势小大，山川形势，往回道路，救援捷径，漕运所出，各有以制之。然后于阵四面，列骑为队，每队五、七百人，十队为一道，十道当一面，各有主帅。最先一队走马大噪，冲突敌阵。得利，则诸队齐进；若未利，引退，第二队继之。退者，息马饮水粆。诸道皆然。更退迭进，敌阵不动，亦不力战。历二三日，待其困惫，又令打草谷家下马施变双帚，因风疾她，扬尘敌阵，更互往来。中既饥疲，目不相视，可以取胜。若阵南获胜，阵北失利，主将在中，无以知之，则以本国四方山川为号，声以相闻，得相救应。
若帝不亲征，重臣统兵不下十五万众，三路征还，北京会兵，进以九月，退以十二月，行事次第皆如之。若春以正月，秋以九月，不命都统，止遣骑兵六万，不许深入，不攻城池，不伐林木；但于界外三百里内，耗荡生聚，不令种养而已。
军人南界，步骑车帐不循阡陌。三道将领各一人，率拦子马各万骑，支散游弈百十里外，更迭觇逻。及暮，以吹角为号，众即顿舍，环绕御帐。自近及运，折木稍屈，为弓子铺，不设枪管堑栅之备。
每军行，鼓三伐，不问昼夜，大众齐发。未遇大敌，不乘战马；俟近敌师，乘新羁马，蹄有余力。成列不战，退则乘之。
多伏兵断粮道，冒夜举火，上风曳柴。馈饷自赉，散而复聚。
善战，能寒。此兵之所以强也。</description></item><item><title>卷三十五志第五　兵卫志中御帐亲军</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-35/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-35/</guid><description>卷三十五志第五　兵卫志中御帐亲军 汉武帝多行幸之事，置期门、佽飞、羽林之目，天子始有亲军。唐太宗加亲、动、翊、千牛之卫，布腹心之地，防卫密矣。辽太祖宗室盛强，分迭刺部为二，宫卫内虚，经营四方，未遑鸠集。皇后述律氏居守之际，摘蕃汉精锐为属珊军；太宗益选天下精甲，置诸爪牙为皮室军。合骑五十万，国威壮矣。
大帐皮室军。
太宗置，凡三十万骑。
属珊军。
地皇后置，二十万骑。
宫卫骑军太祖以迭刺部受禅，分本部为五院、六院，统以皇族，而亲卫缺然。乃立斡鲁朵法，裂州县，割户丁，以强干弱支。诒谋嗣绩，世建宫卫。入则居守，出则扈从，葬则因以守陵。有兵事，则五京、二州各提辖司传檄而集，不待调发州县、部族，十万骑军己立具矣。恩意亲洽，兵甲犀利，教练完习。简天下精锐，聚之腹心之中。怀旧者岁深，增新者世盛。此军制之良者也。弘义宫：正丁一万六千，蕃汉转丁一万四千，骑军六千。
长宁宫：正丁一万四千，蕃汉转丁一万二千，骑军五千。
永兴宫，正丁六千，蕃汉转丁一万四千，骑军五千。
积庆宫：正丁一万，蕃汉转丁一万六千，骑军八千。
延昌宫：正丁二千，蕃汉转丁六千，骑军二千。
彰愍宫：正丁一万六千，蕃汉转丁二万，骑军一万。
崇德宫：正丁一万二千，蕃汉转丁二万，骑军一万。
兴圣宫：正丁二万，蕃汉转丁四万，骑军五千。
延庆宫：正丁一万四千，蕃汉转丁二万，骑军一万。
太和宫：正丁二万，蕃汉转丁四万，骑军一万五千。
永昌宫：正丁一万四千，蕃汉转丁二万，骑军一万。
敦睦宫：正丁六千，蕃汉转丁一万，骑军五千。</description></item><item><title>卷三十六志第六　兵卫志下五京乡下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-36/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-36/</guid><description>卷三十六志第六　兵卫志下五京乡下 辽建五京：临演，契丹故壤；辽阳，汉之辽东，为渤海故国；中京，汉辽西地，自唐以来契丹有之。三京丁籍可纪者二十二万六千一百，蕃汉转户为多。析津、大同，故汉地，籍丁八十万六千七百。契丹本户多隶宫帐、部族，其余蕃汉户丁分隶者，皆丁与焉。
太祖建皇都于临潢府。太宗定晋，晋主石敬瑭来献十六城，乃定四京，改皇都为上京。有丁一十六万七千二百。
临潢府：临潢县丁七千。
长泰县丁八千。
保和县丁六千。
定霸县丁六千。
宣化县丁四千。
潞县丁六千。
易俗县丁一千五百。
迁辽县丁一千五百。
祖州：长霸县丁四千。
咸宁县丁二千。
越王城丁二千。
怀州：扶余县丁三千。
显理县丁二千。
庆州玄宁县丁一万二千。
泰州兴国县丁一千四百。</description></item><item><title>卷三十七志第七　地理志一　上京道</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-37/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-37/</guid><description>卷三十七志第七　地理志一　上京道 帝尧画天下为九州。舜以冀、青地天，分幽、并、营，为州十有二。幽州在渤、碣之间，并州北有代、朔，营州东暨辽海。其地负山带海，其民执干戈，奋武卫，风气刚劲，自古为用武之地。太祖以迭刺部之众代遥辇氏，起临潢，建皇都；东并渤海，得城邑之居百有三。太宗立晋，有幽、涿、檀、蓟、顺、营、平、蔚、朔、云、应、新、妫、儒、武、寰十六州，于是割古幽、并、营之境而跨有之。东朝高丽，西臣夏国，南子石晋而兄弟赵宋，吴越、南唐航海输贡。嘻，其盛矣！
辽国其先曰契丹，本鲜卑之地，居辽泽中；去榆关一千一百三十里，去幽州又七百一十四里。南控黄龙，北带潢水，冷陉屏右，辽河堑左。高原多榆柳，下隰饶蒲苇。当元魏时，有地数百里。至唐，大贺氏蚕食扶余、室韦、奚、靺鞨之区，地方二千余里。贞观三年，以其地置玄州。寻置松漠都督府，建八部为州，各置刺史：达稽部曰峭落，纥便部曰弹汗州，独活部曰无逢州，芬阿部曰羽陵州，突便部曰日连州，芮奚部曰徒河州，坠斤部曰万丹州，伏部曰匹黎、赤山二州。以大贺氏窟哥为使持节十州军事。分州建官，盖昉于此。迨于五代，辟地东西三千里。遥辇氏更八部曰互利皆部、乙室活部、实活部、纳尾部、频没部、内会鸡部、集解部、奚嗢部，属县四十有一。每部设刺史，县置令。太宗以皇都为上京，升幽州为南京，改南京为东京，圣宗城中京，兴宗升云州为西京，于是五京备焉。又以征伐俘户建州襟耍之地，多因旧居名之；加以私奴置投下州。总京五，府六，州、军、城百五十有六，县二百有九，部族五十有二，属国六十。东至于海，西至金山，暨于流沙，北至胪朐河，南至白沟，幅员万里。
上京道上京临潢府，本汉辽东郡西安平之地。新莽曰北安平。太祖取天梯、蒙国、别鲁等三山之势于苇甸，射金龊箭以识之，谓之龙眉宫。神册三年城之，名曰皇都。天显十三年，更名上京，府曰临潢。
涞流河自西北南流，绕京三面，东入于曲江，其北东流为按出河。又有御河、沙河、黑河、潢河、鸭子河、他鲁河、狼河、苍耳河、辋子河、胪朐河、阴凉河、猪河、鸳鸯湖、兴国惠民湖、广济湖、盐泺、百狗泺、火神淀、马盂山、兔儿山、野鹊山、盐山、凿山、松山、平地松林、大斧山、刊出、屈劣山、勒得山——唐所封大贺氏勒得王有墓存焉。
户三万六千五百，辖军、府、州、城二十五，统县十：临潢县。太祖天赞初南攻燕、蓟，以所俘大户散居潢水之北，县临潢水，故以名。地宜种植。户三千五百。
长泰县。本渤海国长平县民，太祖伐大諲撰，先得是邑，迁其人于京西北，与汉民杂居。户四千。
定霸县。本抚余府强师县民，太祖下扶余，迁其人于京西，与汉人杂处，分地耕种。统和八年，以诸宫提辖司大户置。隶长宁宫。户二千。
保和县。本渤海国富利县民，太祖破龙州，尽徒富利县大散居京南。统和八年，以诸宫提辖司大户置。隶彰愍宫。户四千。
潞县。本幽州潞县民，天赞元年，太祖破蓟州，掠潞县民，布于东京，与渤海人杂处。隶崇德宫。户三千。
易俗县。本辽东渤海之民，太平九年，大延琳结构辽东夷叛，围守经年，乃降，尽迁于京北，置县居之。是年，又徒渤海叛人家属置焉。户一千。
迁辽县。本辽东诸县渤海人，大延琳叛，择其谋勇者置之左右。后以城降，戮之，徙其家于东东北，故名。户一千。
渤海县。本东京人，因叛，徙置。
兴仁县。开泰二年置。
宣化县。本辽东神化县民，太祖破鸭渌府，尽徒其民居京之南。统和八年，以诸宫提辖司大户置。隶彰愍宫。户四千。
上京，太祖创业之地。负山抱海，天险足以为固。地沃宜耕植，水草便畜牧。金龊一箭，二百年之基，壮矣。天显元年，平渤海归，乃展郛郭，建宫室，名以天赞。起三大殿：曰开皇、安德、五鸾。中有历代帝王御容，每月朔望、节辰、忌日，在京文武百官并赴致祭。又于内城东南隅建天雄寺，奉安烈考宣简皇帝遗像。是岁太祖崩，应天皇后于义节专断腕，置太祖陵。
即寺建断腕楼，树碑焉。太宗援立晋，遣宰相冯通、刘昫等恃节，具卤簿、法服至此，册上太宗及应天皇后尊号。太宗诏蕃部并依汉制，御开皇殿，辟承天门受礼，因改皇都为上京。
城高二丈，不设敌楼，幅员二十七里。门，东曰迎春，曰雁儿；南曰顺阳，曰南福；西曰金凤，曰西雁儿。其北谓之皇城，高三丈，有楼橹。门，东曰安东，南曰大顺，西曰乾德，北曰拱辰。中有大内。内南门曰承天，有楼阁；东门曰东华，西曰西华。此通内出入之所。正南街东，留守词卫，次盐铁司，次南门，龙寺街。南曰临潢府，其侧临潢县。县西南崇孝寺，承天皇后建。寺西长泰县，又西天长观。西南国子监，临北孔子庙，庙东节义寺。又西北安国寺，太宗所建。寺东齐天皇后故宅，宅东有元妃宅，即法天皇后所建也。其南贝圣尼寺，绫锦院、内省司、曲院，赡国、省司二仓，皆在大内西南，八作司与天雄专对。南城谓之汉城，南当横街，各有楼对峙，下列井肆。东门之北潞县，又东南兴仁县。南门之东回鹘营，回鹘商贩留居上京，置营居之。西南同文驿，诸国信使居之。驿西南临潢驿，以待夏国使。驿西福先寺。寺西宣化县，西南定霸县，县西保和县。西门之北易俗县，县东迁辽县。</description></item><item><title>卷三十八志第八　地理志二　东京道</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-38/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-38/</guid><description>卷三十八志第八　地理志二　东京道 东京辽阳府，本朝鲜之地。周武王释箕子囚，去之朝鲜，因以封之。作八条之教，尚礼义，富农桑，外户不闭，人不为盗。传四十余世。燕属真番、朝鲜，始置吏、筑障。秦属辽东外徼。汉初，燕人满王故空地。武帝元封三年，定朝鲜为真番、临屯、乐浪、玄菟四郡。后汉出入青、幽二州，辽东、玄菟二郡，沿革不常。汉末为公孙度所据，传子康；孙渊，自称燕王，建元绍汉，魏灭之。晋陷高丽，后归慕容垂；子宝，以勾丽王安为平州牧居之。元魏太武遣使至其所居平壤城，辽东京本此。
唐高宗平高丽，于此置安东都护府；后为渤海大氏所有。大氏始保挹娄之东牟山。武后万岁通天中，为契丹尽忠所逼，有乞乞仲象者，度辽水自固，武后封为震国公。传子祚荣，建都邑，自称震王，并吞海北，地方五千里，兵数十万。中宗赐所都曰忽汗州，封渤海郡王。十有二世至彝震，僭号改元，拟建宫阙，有五京、十五府、六十二州，为辽东盛国。忽汗州即故平壤城也，号中京显德府。太祖建国，攻渤海，拔忽汗城，俘其王大諲撰，以为东丹王国，立太子图欲为人皇王以主之。神册四年，葺辽阳故城，以渤海、汉户建东平郡，为防御州。天显三年，迁东丹国民居之，升为南京。城名天福，高三丈，有楼橹，幅员三十里。八门：东曰迎阳，东南曰韶阳，南曰龙原，西南曰显德，西曰大顺，西北曰大辽，北曰怀远，东北曰安远。宫城在东北隅，高三丈，具敌楼，南为三门，壮以楼观，四隅有角楼，相去各二里。宫墙北有让国皇帝御容殿。大内建二殿，不置宫嫔，唯以内省使副、判官守之。《大东丹国新建南京碑铭》，在宫门之南。外城谓之汉城，分南北市，中为看楼；晨集南市，夕集北市。街西有金德寺；大悲寺；附马寺，铁幡竿在焉；赵头陀寺；留守卫；户部司；军巡院，归化营军千余人，河、朔亡命，皆籍于此。东至北乌鲁虎克四百里，南至海边铁山八百六十里，西至望平县海口三百六十里，北至挹娄县、范河二百七十里。东、西、南三面抱海。辽河出东北山口为范河，西南流为大口，入于海；东梁河自东山西流，与浑河合为小口，会辽河入于海，又名太子河，亦曰大梁水；浑河在东梁、范河之间；沙河出东南山西北流，径盖州入于海。有蒲河；清河；浿水，亦曰泥河，又曰蓒芋泺，水多蓒芋之草；驻跸山，唐太宗征高丽，驻跸其颠数曰，勒石纪功焉，俗称手山，山颠平石之上有掌指之状，泉出其中，取之不竭。又有明王山、白石山——亦曰横山。天显十三年，改南京为东京，府曰辽阳。
户四万六百因。辖州、府、军、城八十七。统县九：辽阳县。本渤海国金德县也。汉坝水县，高丽改为勾丽县，渤海为常乐县。户一千五百。
仙乡县。本汉辽队县，渤海为永丰县八神仙传》云：“仙人白仲理能炼神丹，点黄金，以救百姓。”户一千五百。
鹤野县。本汉居就县地，渤海为鸡山县。昔丁令成家此，去家千年，化鹤来归，集于华表柱，以咮画表云：“有鸟有鸟丁令威，去家千年今来归；城郭虽是人民非，何不学仙冢累累。”户一千二百。
析木县。本汉望平县地，渤海为花山县。户一千。
紫蒙县。本汉镂芳县地。后拂涅国置东平府，领蒙州紫蒙县。后徙辽城，并入黄岭县。渤海后为紫蒙县。户一千。
兴辽县。本汉平郭县地，渤海改为长宁县。唐元和中，渤海王大仁秀南定新罗，北略诸部，开置群邑，遂定今名。户一千。
肃慎县。以渤海户置。
归仁县。
顺化县。
开州，镇国军，节度。本濊貌地，高丽为庆州，渤海为东京龙原府。有宫殿。都督庆、盐、穆、贺因州事。故县六：曰龙原、永安、乌山、壁谷、熊山、白杨，皆废。叠石为城，周围二十里。唐薛仁贵征高丽，与其大将温沙门战熊山，擒善射者于石城，即此。太祖平渤海，徙其民于大部落，城遂废。圣宗代高丽还，周览城基，复加完葺。开泰三年，迁双、韩二州千余户实之，号开封府开远军，节度；更名镇国军。隶东京留守，兵事属东京统军司。统州三、县一。
开远县。本栅城地，高丽为龙原县，渤海因之，辽初废。
圣宗东讨，复置以军额。民户一千。
盐州。本渤海龙河郡，故县四：海阳、接海、格川、龙河，皆废。户三百。隶开州。相去一百四十里。
穆州，保和军，刺史。本渤海会农郡，故县四：会农、水歧、顺化、美县，皆废。户三百。隶开州。东北至开州一百二十里。统县一：会农县。
贺州，刺史。本渤海吉理郡，故县四：洪贺、送减、吉理、石山，皆废。户三百。隶开州。</description></item><item><title>卷三十九志第九　地理志三　中京道</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-39/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-39/</guid><description>卷三十九志第九　地理志三　中京道 中京道大定府，虞为营州，夏属冀州，周在幽州之分。秦郡天下，是为辽西。汉为新安平县。汉末步奚居之，幅员千里，多大山深谷，阻险足以自固。魏武北征，纵兵大战，降者二十余万，去之松漠。其后拓拔氏乘辽建牙于此，当饶乐河水之南，温渝河水之北。唐太宗伐高丽，驻跸于此。部帅苏文从征有功。
奚长可度率众内附，力量饶乐都督府。咸通以后，契丹始大，奚族不敢复抗。太祖建国，举族臣属。圣宗尝过七金山土河之滨，南望云气，有郛郭楼阀之状，因议建都。择良工于燕、蓟，董役二岁，邦郭、宫掖、楼阁、府库、市肆、廊庑，拟神都之制。统和二十四年，五帐院迸故奚王牙帐地。二十五年，城之，实以汉户，号曰中京，府曰人定。
皇城中有祖庙，景宗、承天皇后御容殿。城池湫湿，多凿井泄之，人以为便。大同驿以待宋使，朝天馆待新罗使，来宾馆待夏使。有七金山、马盂山、双山、松山、土河。
统州十、县九：大定县。白鞓故地。以诸国俘户居之。长兴县。本汉宾从县。以诸部人居之。
富庶县。本汉新安平地。开泰二年析京民置。
劝农县。本汉宾从县地。开泰二年析京民置。
文定县。开泰二年析京民置。
升平县。开泰二年析京民置。
归化县。本汉柳城县地。
神水县。本汉徒河县地。开泰二年置。
金源县。本唐青山县境。开泰二年析京民置。
恩州，怀德军，下，刺史。本汉新安平县地。太宗建州。
开泰中，以渤海户实之。初隶永兴宫，后属中京。统县一：恩化县。开泰中渤海人户置。
惠州，惠和军，中，刺史。本唐归义州地。太祖俘汉民数百户免邈山下，创城居之，置州。属中京。统县一：惠和县。圣宗迁上京惠州民，托诸宫院落帐户置。
高州，观察。唐信州之地。万岁通天元年，以契丹室活部置。开泰中，圣宗代高丽，以俘户置高州。有平顶山、滦河。
属中京。统县一：三韩县。辰韩为扶余，弁韩为新罗，马韩为高丽。开泰中，圣宗伐高丽，俘三国之遗人置县。户五千。
武安州，观察。唐沃州地。太祖俘汉民居木叶山下，因建城以迁之，号杏埚新城。复以辽西户益之；更曰新州。统和八年改今名。初刺史，后升。有黄柏岭、袅罗水、个没里水。属中京。统县一：沃野县。</description></item><item><title>卷四十志第十　地理志四　南京道</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-40/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-40/</guid><description>卷四十志第十　地理志四　南京道 商京析津府，本古冀州之地。高阳氏谓之幽陵，陶唐曰幽都，有虞析为幽州。商并幽于冀。周分并为幽。《职方》，东北幽州，山镇医巫闾，泽薮畦养，川河、泲，浸葘、时。其利鱼、盐，其畜马、牛、豕，其谷黍、稷、稻。武王封太保奭于燕。
泰以其地为渔阳、上谷、石北平、辽西、辽东正郡。汉为燕国。
历封臧荼、卢绾、刘建、刘泽、刘旦，尝置涿郡广阳国。后汉为广平国广阳郡；或合于上谷，复置幽州。后周置燕及范阳郡，隋为幽州总管。唐置大都督府，改范阳节度使。安禄山、史思明、李怀仙、朱滔、刘怦、刘济相继割据。刘总归唐。至张仲武、张九仲，以王得民。刘仁恭父子憎争，遂入五代。自唐而晋，高祖以辽有援立之劳，割幽州等十六州以献。太宗升为南京，又曰燕京。
城方三十六里，崇三丈，衡广一丈五尺。敌楼、战橹具。
八门：东曰安东、迎春，南曰开阳、丹凤，西曰显西、清晋，北曰通天、拱辰。大内在西南隅。皇城内有景宗、圣宗御容殿二，东曰宣和，南曰大内。内门曰宣教，改元和；外三门曰南端、左掖、右掖。左掖改万春，右掖改千秋。门有楼阁，球场在其南，东为永平馆。皇城西门曰显西，设而不开；北曰子北。
西域巅有凉殿，东北隅有燕角楼。坊市、廨舍、寺观，盖不胜书。其外，有居庸、松亭、榆林之关，古北之口，桑乾河、高梁河、石子河、大安山、燕山——中有瑶屿。府曰幽郡，军号卢龙，开泰元年落军额。
统州六、县十一：析津县。本晋蓟县，改蓟北县，开泰元年更今名。以燕分野旅寅为析木之津，故名。户二万。
宛平县。本晋幽都县，开泰元年改今名。户二万二干。
昌平县。本汉军都县，后汉属广阳郡，晋属燕国，元魏置东燕州、平昌郡及昌平县。郡废，县隶幽州。在京北九十里。
户七千。
良乡县。燕为中都县，汉改良乡县，旧属涿郡，北齐天保七年省入蓟县，武平六年复置。唐圣历元年改固市镇，神龙元年复为良乡县，刘守光徙治此。在京南六十里。户七千。
潞县。本汉旧县，属渔阳郡。唐武德二年置元州，贞观元年州废，复为县。有潞水。在京东六十里。广六千。
宋次县。本汉旧县，屈渔阳郡。唐武德四年徒置东南五十里石梁城，贞观八年又徙今县西五里常道城，开元二十三年又徙耿就桥行市南。在京南一百二十里。户一万二千。
永清县。本汉益昌县，随置通泽县，唐置武隆县，改会昌，天宝初为永清县。在京南一百五十里。户五千。
武清县。前汉雍奴县，属渔阳郡。《水经注》，雍奴者，薮泽之名，四面有水曰雍，不流曰奴。唐天宝初改武清。在东京商一百五十里。户一万。
香河县。本武清孙村。辽于新仓置榷盐院，居民聚集，因分武清、三河、潞三县户置。在京东南一百二十里。户七千。
玉河县。本泉山地。刘仁恭于大安山创宫观，师炼丹羽化之术于方士王若讷，因割蓟县分置，以供给之。在京西四十里。</description></item><item><title>卷四十一志第十一　地理志五　西京道</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-41/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-41/</guid><description>卷四十一志第十一　地理志五　西京道 西京大同府，陶唐冀州之域。虞分并州。夏复属冀州。周《职方》，正北曰并州。战国属赵，武灵王始置云中郡。秦属代王国，后为平城县。魏属新兴郡。晋仍属雁门。刘琨表封猗卢为代王，都平城。元魏通武于此遂建都邑。孝文帝改为司州牧，置代尹，迁都洛邑，改万年，又置恒州。高齐文宣帝废州为恒安镇，今谓之东城，寻复恒州。周复恒安镇，改朔州。隋仍为镇。唐武德四年置北恒州，七年废。贞观十四年移云中定襄县于此。永淳元年默啜为民患，移民朔州。开元十八年置云州。天宝元年改云中郡。乾元元年曰云州。乾符三年，大同军节度使李国昌子克用为云中守捉使，杀防御使，据州以闻。僖宗赦克用，以国昌为大同军防御使，不受命。广明元年，李琢攻国昌，国昌兵败，与克用奔北地。黄巢入京师，诏发代北军，寻赦国昌，使讨贼。克用率三万五千骑而南，收京师，功第一，国昌封陇西郡王。国昌卒，克用取云州。既而所向失利，乃卑词厚礼，与太祖会于云州之东城，谋大举兵攻梁，不果。克用于存勖灭梁，是为唐庄宗。同光三年，复以云州为大同军节度使。晋高祖代唐，以契丹有援立功，割山前、代北地为赂，大同来属，因建西京。
敌楼、棚橹具。广袤二十里。门，东曰迎春，南曰朝阳，西曰定西，北曰拱极。元魏宫垣占城之北面，双阀尚在。辽既建都，用为重地，非亲王不得主之。清宁八年建华严寺，奉安诸帝石像、铜像。又有天王寺、留守司卫，商曰西省。北门之东曰大同府，北门之西曰大同驿。初为大同军节度，重熙十三年升为西京，府曰大同。
统州二、县七：大同县。本大同川地。重熙十七年西夏犯边，析云中县置。
户一万。
云中县。赵置。沿革与京府同。户一万。
天成县。本极塞之地。魏道武帝置广牧县，庙武德五年置定襄县，辽析云中置。在京北一百八十里。户五千。
长青县。本白登台地。冒顿单于纵精骑三十余万围汉高帝于白登七日，即此。辽始置县。有青陂。梁元帝《横吹曲》云：“朝跋青陂，暮上白登。”在京东北一百一十里。户四千。
奉义县。本汉陶林县地。后庙武皇与太祖会此。辽析云中置。户三千。
怀仁县。本汉沙南县。元魏葛荣乱，县废。隋开皇二年移云内于此。大业二年置大利县，置云州，改属定襄郡。随末隋突厥。李克用败赫连铎，驻兵于此。辽改怀仁。在京南六十里。
户三千。
怀安县。本汉夷舆县地。历魏至隋，为突撅所据。唐克颉利，县遂废为怀荒镇。高勋镇燕，奏分归化州文德县置。初隶奉圣州，后来属。在州西北二百八十里。广三千。
弘州，博宁军，下，刺史。东魏静帝置北灵丘县。用初地陷突撅，开元中置横野军安边县，天宝乱废，后为襄阴村。统和中，以寰州近边，为宋将潘类所破，废之仍于此置弘州，初军曰永宁。有桑乾河、白道泉、白登山，亦曰火烧山，有火井。
统县二：永宁县。户一万。
顺圣县。本魏安塞军，五代兵废。商勋镇幽州，奏景宗分永兴县置。初隶奉圣州。在州西北二百八十里。广三千。
德州，下，刺史。唐会昌中以西德店置德州。开泰八年以汉户复置。有步落泉、金河山、野孤岭、白道坂。县一：宣德县。本汉桐过县地，属云中郡，后隶定襄郡，汉末废。
高齐置紫阿镇。唐会昌中置县。户三千。
丰州，天德军，节度使。秦为上郡北境，汉属五原郡。地碛卤，少田畴。自晋永嘉之乱，属赫连勃勃。后周置永丰镇。</description></item><item><title>卷四十二志第十二　历象志上　历</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-42/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-42/</guid><description>卷四十二志第十二　历象志上　历 辽以幽、营立国，礼乐制度规模日完，授历颁朔二百余年。
今奉诏修辽史，体与宋、金似，其《大明历》不可少也。历书法禁不可得，求《大明》历元，得祖冲之法于外史，冲之之法，辽历之所从出也欤？国朝亦尝因之。以冲之法算，而至于辽更历之年，以起元数，是盖辽《大明历》。辽历因是固可补，然弗之补，史贵阙艾也。外史纪其法，同天存其职，辽史志是足矣。作《历象志》。
历大同元年，太宗皇帝自晋汗京收百司僚属伎术历象，迁于中京，辽始有历。先是，梁、唐仍用唐景福崇玄历。晋天福四年，司天监马重绩奏上《乙未元历》，号《调元历》，太宗所收于汴是也。穆宗应历十一年，司天王白、李玉等进历，盖《乙未元历》也。圣宗统和十二年，可汗州刺史贾俊进新历，则《大明历》也。高丽所志《大辽古今录》称统和十二年始颁正朔改历，验矣。《大明历》本宋祖冲之法，具见沈约《宋书》。具如左。
宋武帝大明六年，祖冲之上《甲子元历》法，未及施用，因名《大明历》。
上元甲子至宋大明七年癸卯，五万一千九百三十九年算外。
元法：五十九万二千三百六十五。
纪法：三万九千四百九十一。
章岁，三百九十一。
章月：四千八百三十六。
章闰：一百四十四。
闰法：十二。
月法：十一万六千三百二十一。
日法：三千九百三十九。
余数：二十万七千四十四。
岁余：九千五百八十九。
没分：三百六十万五千九百五十一。
没法：五万一千七百六十一。</description></item><item><title>卷四十三志第十三　历象志中　闰考</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-43/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-43/</guid><description>卷四十三志第十三　历象志中　闰考 月度不足，是生朔虚；天行有余，是为气盈。盈虚相悬，岁月乃牂。积牂而差，寒暑互易，百谷不成，庶政不明。圣人验以斗柄，准以岁星，爰立闰法，信治百官。是故闰正而月正，月月正而岁正。岁月既正，颁令考绩，无有不时。国史正岁年以叙事，莫重于此。
辽始征历梁、唐。入晋之后，奄有帝制，《乙未》、《大明》，历法再变。穆宗应历六年，周用显《德钦天历》；十年，宋用建隆《应天历》。景宗乾亨四年，宋用《乾元历》。圣宗统和十九年，宋用《仪天历》；太平元年，宋用《崇天历》。道宗清宁十年，宋用《明天历》；大康元年，宋用《奉元历》；大安七年，宋用《观天历》。天祚皇帝乾统六年，样用《纪元历》。五代历三变，宋凡人变，辽终始再变。历法不齐，故定朔置闰，时有不同，览者惑焉。作《闰考》。</description></item><item><title>卷四十四志第十四　历象志下　朔考</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-44/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-44/</guid><description>卷四十四志第十四　历象志下　朔考 古者太史掌正岁年以叙事，国史以事系日，以日、月、时系年。时月不正，则叙事不一。故二史合为一官，颁历授时，必大一统。
辽、汉、周、宋，俱行夏时，各自为历。国史闰朔，颇有异同。辽初用《乙未元历》，本何承天《元嘉历》法；后用《大明历》，本祖冲之《甲子元历》法。承天日食晦朏，一章必七闰；冲之日食必朔，或四年一闰。用《乙未历》，汉、周多同；用《大明历》，则间与宋异。国史叙事，甲子不殊，闰朔多异，以此故也。耶律严《纪》以《大明》法追正《乙未》月朔，又与陈大任《纪》时或牴牾。稽古君子，往往惑之。
用《五代》《职方考》志契丹州军例，作《朔考》。法殊日“异”；传讹曰“误”；辽史不书国，俨、十大任偏见并见各名；他史以国冠朔。并见注于后。
宋元丰元年十二月，诏司天监考辽及高丽、日本国历与《奉元历》同异。辽己未岁气朔与《宣明历》合，日本戊午岁与辽历相近，高丽戊午年朔与《奉元历》合，气有不同。戊午，辽大康四年；己未，五年也。当辽、宋之世，二国司天国相参考矣。高丽所迸《大辽事迹》，载诸王册文，颇见月朔，因附入。
象孟子有言：“天之高也，星辰之运也，苟求其故，千岁之日至可坐而致。”甚哉！圣人之用心，可谓广大精微，至矣尽矣。
日有晷景，日有明魄，斗有建除，星有昏旦。观天之变而制器以修之，八尺之表，六尺之简，百刻之漏，日月星辰示诸掌上。运行既察，度分既审，于是像天圜以显运行，置地櫃以验出入，浑象是作。天道之常，寻尺之中可以俯窥，陶唐之象是矣。设三仪以明度分，管一衡以正辰极，浑仪是作。天文之变，六合之表可以仰观，有虞之玑是矣。体莫固于金，用莫利于水。范金走水，不出户而知天道，此圣人之所以为圣也。
历代仪象表漏，各具于志。太宗大同元年，得晋历象、刻漏、浑象。后唐清泰二年己称损析不可施用，其至中京者概可知矣。古之炼铜，黑黄白青之气尽，然后用之，故可施于久远。
唐沙门一行铸浑天仪，时称精妙，未几铜铁渐涩，不能自转，置不复用。金质为精，水性不行，况移之冱寒之地乎？
刻漏晋天福三年造。《周官》挚壶氏悬壶必爨之以火。地虽冱寒，盖可施也。
官星吉者官星万余名。遭秦焚灭图籍，世秘不传。汉收散亡，得甘德、石申、巫咸三家图经。经纬合千余官，仅存什一。分为三垣、四宫、二十八宿，枢以二极，建以北斗，纬以五星，日月代明，贵而太一。贱逮屎糠。占决之用，亦云备矣。司马迁《天官书》既以具录，后世保章守候，无出三家官星之外者。
天象昭垂，历代不易，而汉、晋、随、唐之书累志天文，近于衍矣。且天象机样，律格有禁，书于胜国之史，诖误学者，不宜书。其日食、星变、风云、震雪之祥，具载《帝纪》，不复书。</description></item><item><title>卷四十五志第十五　百官志一　北面朝官</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-45/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-45/</guid><description>卷四十五志第十五　百官志一　北面朝官 官生于职，职沿于事，而名加之。后世沿名，不究其实。
吏部一太宰也，为大司徒，为尚书，为中书，为门下。兵部一司马也，为大司马，为太尉，为枢密使。沿古官名，分今之职事以配之，于是先王统理天下之法，如治丝而棼，名实淆矣。
契丹旧俗，事简职专，官制朴实，不以名乱之，其兴也勃焉。太祖神册六年，诏正班爵。至于太宗，兼制中国，官分南、北，以国制治契丹，以汉制待汉人。国制简朴，汉制由沿名之风固存也。辽国官制，分北、南院。北面治宫帐、部族、属国之政，南面治汉人州县、租赋、军马之事。因俗而治，得其宜矣。
初，太祖分迭刺夷离堇为北、南二大王，谓之北、南院。
宰相、枢密、宣徽、林牙，下至郎君、护卫，皆分北、南，其实所治皆北面之事。语辽官制者不可不辨。
凡辽朝官，北枢密视兵部、南枢密视吏部，北、南二王视户部，夷离毕视刑部，宣徽视工部，敌烈麻都视礼部，北、南府宰相总之。惕隐治宗族，林牙修文告，于越坐而论议以象公师。朝迁之上，事简职专，此辽所以兴也。
北面朝官契丹北枢密院。掌兵机、武铨、群牧之政，凡契丹军马皆属焉。以其牙帐居大内帐殿之北，故名北院。元好问报谓“北衙不理民”是也。
北院枢密使。
知北院枢密使事。
知枢密院事。
北院枢密副使。
知北院枢密副使事。
同知北院枢密使事。
签书北枢密院事。
北院都承旨。
北院副承旨。
北院林牙。</description></item><item><title>卷四十六志第十六　百官志二　北面部族官</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-46/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-46/</guid><description>卷四十六志第十六　百官志二　北面部族官 部族，详见《营卫志》。设官之制具如左。
部族职名总目：大部族。
某部大王。本名夷离堇。
某部左宰相。
某部右宰相。
某部太师。
某部太保。
某部太尉。
某部司徒。本名惕隐。
某部节度使司。
某部节度使。
某部节度副使。
某部节度判官。
某部族详稳司。
某部族详稳。某部族都监。
某部族将军。
某部族小将军。</description></item><item><title>卷四十七志第十七上　百官志三　南面朝官</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-47/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-47/</guid><description>卷四十七志第十七上　百官志三　南面朝官 契丹国自唐太宗置都督、刺史，武后加以五封，玄宗置经略使，始有唐官爵矣。其后习闻河北藩镇受唐官名，于是太师、太保、司徒、司空施于部族。太祖因之。大同元年，世宗始置北院枢密使。明年，世宗以高勋为南院枢密。则枢密之设，盖自太宗入汴始矣。天禄四年，建政事省。于是南面官僚可得而书。
其始，汉人枢密院兼尚书省，吏、兵刑有承旨，户、工有主事，中书省兼礼部，别有户部使司。以营州之地加幽、冀之年，用是适足矣。
中叶弥文，耶律杨六为太傅，知有三师矣。忽古质为太尉，知有三公矣。于斡古得为常侍，刘泾为礼部尚书，知有门下、尚书省矣。库部、虞部、仓部员外出使，则知备郎官列宿之员。
室昉监修，则知国史有院。程翥舍人，则知起居有注。邢抱朴承旨，五言敷学士，则知有翰林内制。张干政事舍人，则知有中书外制。大理、司农有卿，国子、少府有监，九卿、列监见矣。金吾、千牛有大将，十六列互见矣。太子上有师保，下有府率，东宫备官也。节度、观察、防御、团练、刺史，咸在方州，如唐制也。
凡唐官可考见者，列具于篇；无征者不书。
南面朝官辽有北面朝官矣，既得燕、代十有六州，乃用唐制，复设南面三省、六部、台、院、寺、监、诸卫、东宫之官。诚有志帝王之盛制，亦以招徕中国之人也。
三师府。本名三公，汉以巫相、太尉、御史大夫为三公，故称三师。
太师。穆宗应历三年见太师唐骨德。
太傅。太宗会同元年命冯通守太傅。
太保。会同元年刘邈守太保。
少师。《耶律资忠传》见少师萧把哥。
少傅。
少保。
掌印。耶律乙辛，重熙中掌太保印。
三公府。先汉丞相、太尉、御史大夫，后汉更名大司徒、大司马、大司空，唐太尉、司徒、司空，又名三司。
太尉。太宗天显十一年见太尉赵思温。
司徒。世宗天禄元年见司徒划设。</description></item><item><title>卷四十八志第十七下　百官志四　南面京官</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-48/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-48/</guid><description>卷四十八志第十七下　百官志四　南面京官 辽有五京。上京为皇都，凡朝官、京官皆有之；余四京随宜设官，为制不一。大抵西京多边防官，南京、中京多财赋官。
五京并置者，列陈之；特置者，分列于后。
三京宰相府职名总目：左相。
右相。
左平章政事。
右平章政事。
东京宰相府。圣宗统和元年，诏三京左右相、左右平章事。
中京宰相府。
南京宰相府。
诸京内省客省职名总目：某京某省便。
某京某省副使。耶律蒲奴，开泰末为上京内容省副使。
上京内省司。
东京内省司。《地理志》，东京大内不置宫嫔，唯以内省使、副、判官守之。
五京诸使职名总目：某京某使。王棠，重熙中为上京盐铁使。
知某京某使事。张孝杰，清宁间知户部使事。
某京某副使。刘伸，重熙中为三司副使。
同知某京某使事。道宗大康三年见挞不也同知度支使事。</description></item><item><title>卷四十九志第十八　礼志一　古仪</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-49/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-49/</guid><description>卷四十九志第十八　礼志一　古仪 理自天设，情由人生。以理制情，而礼乐之用行焉。林豺梁獭，是生郊譔；洼尊燔黍，是生燕飨；堉滊瓦棺，是生丧葬；俪皮缁布，是生婚冠。皇造帝秩，三王弥文。一文一质，盖本于忠。变通革弊，与时宜之。唯圣人为能通其意。执理者胶瑟聚讼，不适人情；徇情者稊稗绵蕝，，不中天理。泰、汉而降，君子无取焉。
辽本朝鲜故壤，箕子八条之教，流风遗俗，盖有存者。自其上世，缘情制宜，隐然有尚质之风。遥辇胡刺可汗制祭山仪，苏可汗制瑟瑟仪，阻午可汗制柴册、再生仪。其情朴，其用俭。
敬天恤灾，施惠本孝，出于悃忱，殆有得于胶瑟聚讼之表者。
太古之上，椎轮五礼，何以异兹。太宗克晋，稍用汉礼。
今国史院有金陈大任《辽礼仪志》，皆其国俗之故，又有《辽朝杂礼》，汉仪为多。别得宣文阁所藏耶律俨《志》，视大任为加详。存其略，著于篇。
吉仪祭山仪：设天神、地祗位于木叶山，东乡；中立君树，前植群树，以像朝班；又偶植二树，以为神门。皇帝、皇后至，夷离毕具礼仪。牲用赭白马、玄牛、赤白羊，皆牡。仆臣曰旗鼓拽刺，杀牲，体割，悬之君树。太巫以酒酹牲。礼官曰敌烈麻都，奏“仪办”。皇帝服金文金冠，白绫袍，绛带，悬鱼，三山绛垂，饰犀玉刀错，络缝乌靴。皇后御绛溗，络缝红袍，悬玉佩，双结帕，络缝乌靴。皇帝、皇后御鞍马。群臣在南，命妇在北，服从各部旗帜之色以从。皇帝、皇后至君树前下马，升南坛御塌坐。群臣、命妇分班，以次入就位；合班，拜讫，复位。皇帝、皇后诣天神、地祗位，致奠；阁门使读祝讫，复位坐。北府宰相及惕隐以次致奠于君树，遍及群树。乐作。群臣、命妇退。皇帝率孟父、仲父、季父之族，三匝神门树；余族七匝。皇帝、皇后再拜，在位者皆再拜。上香，再拜如初。
皇帝、皇后升坛，御龙女方茵坐。再声警，诣祭东所，群臣、命妇从，班列如初。巫衣白衣，惕隐以素巾拜而冠之。巫三致辞。每致辞，皇帝皇后一拜，在位者皆一拜。皇帝、皇后各举酒二爵，肉二器，再奠。大臣、命妇右持酒，左持肉各一器，少后立，一奠。命惕隐东向掷之。皇帝、皇后六拜，在位者皆六拜。皇帝、皇后复位，坐。命中丞奉茶果、饼饵各二器，奠于天神、地祗位。执事郎君二十人持福酒、胙肉，诣皇帝、皇后前。太巫奠酹讫，皇帝、皇后再拜，在位者皆再拜。皇帝、皇后一拜，饮福，受胙，复位，坐。在位者以次饮。皇帝、皇后率群臣复班位，再拜。声跸，一拜。退。
太宗幸幽州大悲阁，迁白衣观音像，建庙木叶山，尊为家神。于拜山仪过树之后，增“诣菩萨堂仪”一节，然后拜神，非胡刺可汗之故也。兴宗先有事于菩萨堂及木叶山辽河神，然后行拜山仪，冠服、节文多所变更，后因以为常。神主树木，悬牲告办，班位奠祝，致嘏饮福，往往暗合于礼。天理人情，放诸四海而准，信矣夫。兴宗更制，不能正以经术，无以大过于昔，故不载。
瑟瑟仪：若旱，择吉日行瑟瑟仪以祈雨。前期，置百柱天棚。及期，皇帝致奠于先帝御容，乃射柳。皇帝再射，亲王、宰执以次各一射。中柳者质志柳者冠服，不中者以冠服质之。
不胜者进饮于胜者，然后各归其冠服。又翼日，植柳天棚之东南，巫以酒醴、黍稗荐植柳，祝之。皇帝、皇后祭东方毕，子弟射柳。皇族、国舅、群臣与礼者，赐物有差。既三日雨，则赐敌麻都马四匹、衣四袭；否则以水沃之。
道宗清宁元年，皇帝射柳讫，诣风师坛，再拜。
柴册仪：择吉日。前期，置柴册殿及坛。坛之制，厚积薪，以木为三级坛。置其上。席百尺毡，龙女方茵。又置再生母后搜索之室。皇帝入再生室，行再生仪毕，八部之叟前导后扈，左右扶翼皇帝册殿之东北隅。拜日毕，乘马，选外戚之老者御。
皇帝疾驰，仆，御者、从者以毡覆之。皇帝诣高阜地，大臣、诸部帅列仪仗，遥望以拜。皇帝踪使敕曰：“先帝升遐，有伯叔父兄在，当选贤者。冲人不德，何以为谋？”群臣对曰：“臣等以先帝厚恩，陛下明德，咸愿尽心，敢有他图。”皇帝令曰：“必从汝等所愿，我将信明赏罚。尔有功，陟而任之；尔有罪，黜而弃之。若听朕命，则当漠之。”佥曰：“唯帝命是从。”
皇帝于所识之地，封土石以志之。遂行。拜先帝御容，宴飨群臣。翼曰，皇帝出册殿，护卫太保扶翼升坛。奉七庙神主置龙女方茵。北、南府宰相率群臣圜立，各举毡边，赞祝讫，枢密使奉玉宝、正册入。有司读册讫，枢密使称尊号以迸，群臣三称：万岁”，皆拜。宰相、北南院大王、诸部帅迸赭、白羊各一群。皇帝更衣，拜诸帝御容。遂宴群臣，赐赍各有差。拜曰仪：皇帝升露台，设褥，向日再拜，上香。门使通，阁使或副、应拜臣僚殿左右阶陪位，再拜。皇帝升坐。奏牍讫，北班起居毕，时相己下通名再拜，不出班，奏“圣躬万福”，又再拜，备抵候。宣徽己下横班同。诸司、阁门、北面先奏事；余同。教坊与臣僚同。
告庙仪：至日，臣僚昧爽朝服，诣太祖庙。次引臣僚，合班，先见御容，再拜毕，引班首左上，至褥位，再拜。赞上香，揖栏内上香毕，复褥位，再拜。各祗候立定。左右举告庙祝版，于御容前跪捧。中书舍人俯跪，读讫，俯兴，退。引班首左下，复位，又再拜。分引上殿，次第进酒三。分班引出。
谒庙仪：至日昧爽，南北臣僚各具朝服，赴庙。车驾至，臣僚于门外依位序立，望驾鞠躬。班首不出班，奏“圣躬万福。”
舍人赞各祗候毕，皇帝降车，分引南北臣僚左右入，至丹墀褥位，合班定，皇帝升露台褥位。宣徽赞皇帝再拜，殿上下臣僚陪位皆再拜。上香毕，退，复位，再拜。分引臣僚左右上殿位立；进御容酒依常礼。若即退，再拜。舍人赞“好去”，引退。礼毕。</description></item><item><title>卷五十志第十九　礼志二　凶仪</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-50/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-50/</guid><description>卷五十志第十九　礼志二　凶仪 丧葬仪“圣宗崩，兴宗哭临于节涂殿。大行之夕四鼓终，皇帝率群臣入，柩前三致奠。奉柩出殿之西北门，就轀輬车，藉以素裀。巫者袯除之。诘旦，发引，至祭所，凡五致奠。太巫祈禳。皇族、外戚、大臣、诸京官以次致祭。乃以衣、弓矢、鞍勒、图画、马驼、仪卫等物皆播之。至山陵，葬毕，上哀册。
皇帝御幄，命改火，面火致奠，三拜。又东向，再拜天地讫，乘马，率送葬者边神门之木乃下，东向又再拜。翼日诘旦，率群臣、命妇诣山陵，行初奠之礼。升御容殿，受遗赐。又翼日，再奠如初。兴宗崩，首宗亲择地以葬。道宗崩，菆涂于游仙殿，有司奉丧服。天柞皇帝问礼于总知翰林院事耶律固，始服斩衰；皇族、外戚、使相、矮墩官及郎君服如之；余官及丞应人皆白枲衣巾以入，哭临。惕隐、三父房、南府宰相、遥辇常衮、九奚首郎君、夷离毕、国舅详稳、十闸撒郎君、南院大王、郎君，各以次荐奠，进鞍马、衣袭、犀玉带等物，表列其数。读讫，焚表。诸国所赙器服，亲王、诸京留守奠祭、进赙物亦如之。
先帝小歛前一日，皇帝丧服上香，奠酒，哭临。其夜，北院枢密使、契丹行宫都部署入，小歛。翼日，遣北院枢密副使、林牙，以所赗器服，置之幽宫。灵柩升车，亲王推之，至食羖之次。盖辽国旧俗，于此刑羖羊以祭。皇族、外戚、诸京州官以次致祭。至葬所，灵柩降车，就浉，皇帝免丧服，步引至长福冈。是夕，皇帝入陵寝，授遗物于皇族、外戚及诸大臣，乃出。
命以先帝寝幄，过于陵前神门之木。帝不亲往，遣近侍冠服赴之。初奠，皇帝、皇后率皇族、外戚、使相、节度使、夫人以上命妇皆拜祭，循陵三匝而降。再奠，如初。辞陵而还。
上谥册仪：先一日，于菆涂殿西廊设御幄并臣僚幕次。太乐令展宫悬于殿庭，协律郎设举麾位。至日，北、南面臣僚朝服，昧爽赴菆涂殿。先置册、宝案于西廊下。阁使引皇帝至御幄，服宽衣皂带。臣僚班齐，分班引入，向殿合班立定。引册案上殿至褥位，宝案次之，设于西阶。阁使引皇帝自西阶升殿。
初行，乐作；至位立，乐止。宣徽使揖皇帝鞠躬再拜，陪位者皆再拜。翰林使执台牫以进，皇帝再拜。引至神座前，跪，奠三，乐作；进奠讫，复位，乐止。又再拜，陪位者皆再拜。引皇帝于神座前，北面立。捧册函者去盖，进前跪。册案退，置殿西壁下。引读册者进前，俯伏跪，自通全衔臣读溢册。读讫，俯伏兴，复位。捧册函者置于案上，捧宝函者进前跪，读宝官通衔跪读讫，引皇帝至褥位再拜，陪位者皆再拜。礼毕，引皇帝归御幄。初行，乐作；至御幄，乐止。引臣僚分班出。若皇太后奠酒，依常仪。
忌辰仪：先一日，奏忌辰榜子，预写名纸。大纸一幅，用阴面后第三行书：文武百僚宰臣某以下谨诣西上阁门进名奉慰。”至日，应拜大小臣僚并皂衣、皂鞓带，四鼓至时，于幕次前，在京于僧寺，班齐，依位望阀叙立。直日舍人跪右，执名纸在前，班首以下皆再拜。引退。名纸于宣徽便面付内侍奏闻。
宋使祭奠吊慰仪：太皇太后至菆涂殿，服丧服。太后于北间南面垂帘坐，皇帝于南间北面坐。宋使至幕次，宣赐素服、皂带。更衣讫，引南北臣僚大班，立定。可矮墩以下，并上殿依位立。先引祭奠使副捧祭文南洞门入，殿上下臣僚并举哀，至丹墀立定。西上阁门使自南阶下，受祭文，上殿启封，置于香案，哭止。祭奠礼物列殿前。引使副南阶上殿，至褥位立，揖，再拜。引大使近前上香，退，再拜。大使近前跪，捧台牫，进奠酒三，教坊奏乐，退，再拜。揖中书二舍人跪捧祭文，引大使近前俯伏跪，读讫，举哀。引使副下殿立定，哭止。礼物担床出毕，引使副近南，面北立。勾吊慰使副南洞门入。四使同见大行皇帝灵，再拜。引出，归幕次。皇太后别殿坐，服丧服。先引北南面臣僚并于殿上下依位立，吊慰使副捧书匣右入，当殿立。阁门使右下殿受书匣，上殿奏“封全”。开读讫，引使副南阶上殿，传达吊慰讫，退，下殿立。引礼物担床过毕，引使副近南，北面立。勾祭奠使副入。四使同见，鞠躬，再拜。
不出班，奏“圣躬万福”，再拜。出班，谢面天颜，又再拜，立定。宣微传圣旨抚问，就位谢，再拜。引出，归幕次。皇帝御南殿，服丧服。使副入见，如见皇太后仪，加谢远接、抚问、汤药，再拜。次宣赐使副并从人，祭奠使副别赐读祭文例物。
即日就馆赐宴。高丽、夏国奉吊、进赙等使礼，略如之。道宗崩，天祚皇帝问礼于耶律固。宋国遣使吊及致祭、归赗，皇帝丧服，御游仙之北别殿。使入门，皇帝哭。使者诣柩前上香，读祭文讫，又哭。有司读遗诏，恸哭。使者出，少顷，复入，陈赙赗于柩前，皇帝入临哭。退，更衣，御游仙殿南之幄殿。
使者入见且辞，敕有司赐宴于馆。
宋使告哀仪：皇帝素冠服，臣僚皂袍、皂鞋带。宋使奉书右入，开墀内立。西上阁门使右阶下殿，受书匣；上殿，栏内鞠躬，奏“封全”。开封，于殿西案授宰相读讫，皇帝举哀。
舍人引使者右阶上，栏内俯跪，附奏起居讫，俯兴，立。皇帝宣问“南朝皇帝圣躬万福”。使者跪奏“来时皇帝圣躬万福”，起，退。舍人引使者右阶下殿，于丹墀西，面东鞠躬。通事舍人通使者名某只候见，再拜。不出班，奏“圣躬万福”，再拜。出班，谢面天颜，再拜。又出班，谢远接、抚问、汤药，再拜。赞祗候，引出，就幕次，宣赐衣物。引从人入，通名拜，奏“圣躬万福”，出就幕，赐衣，如使者之仪。又引使者入，面殿鞠躬，赞谢恩。再赞“有敕赐宴”，再拜。赞祗候，出就幕次宴。引从人谢恩，拜敕赐宴，皆如初。宴毕，归馆。
宋使进遗留礼物仪：百官昧爽朝服，殿前班立。宋遗留使、告登位使副入内门，馆伴副使引谢登位使就幕次坐。馆伴大使与遗留使副奉书入，至西上阁门外毡位立。阁使受书匣，置殿西阶下案。引进使引遗留物于西上阁门入，即于廊下横门出。
皇帝升殿坐。宣徽使押殿前班起居毕，引宰臣押文武班起居，引中书令西阶上殿，奏宋使见榜子。契丹臣僚起居，控鹤官起居。遗留使副西上阁门入，面殿立。舍人引使副西阶上殿，附奏起居讫，引西阶下殿，于丹墀东，西面鞠躬，通名奏“圣躬万福”，如告哀使之仪。谢面天颜，谢远接、抚问、汤药。引遗留便从人见亦如之。次引告登位使副奉书匣，于东上阁门入，面殿立。阁使东阶下殿，受书匣。中书令读讫，舍人引使副东阶上殿，附奏起居。引下殿，南面立。告登位礼物入，即于廊下横门出。退，西面鞠躬，附奏起居，谢面天颜、远接等，皆如遗留使之仪。宣赐遗留、登位两使副并从人衣物，如告哀使。
应坐臣僚皆上殿就立，分引两使副等于两廊立。皇帝间使副“冲涉不易”，丹墀内五拜。各引上殿祗候位立。大臣进酒，皇帝饮酒。契丹通，汉人赞，殿上臣僚皆拜，称“万岁”。赞各就坐，行酒殽、茶膳，馒头毕，从人出水饭毕，臣僚皆起。契丹通，汉人赞，皆再拜，称“万岁”。各祗候。独引宋使副下殿谢，五拜。引出。控鹤官门祗候，报阁门无事，供奉官卷班出。
高丽、夏国告终仪：先期，于行宫左右下御帐，设使客幕次于东南。至日，北面臣僚各常服，其余臣僚并朝服，入朝。</description></item><item><title>卷五十一志第二十　礼志三军仪　礼志四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-51/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-51/</guid><description>卷五十一志第二十　礼志三军仪　礼志四 宾仪军仪皇帝亲征仪，常以秋冬，应敌制变或无时。将出师，必先告庙。乃立三神主祭之：曰先帝，曰道路，曰军旅。刑青牛白马以祭天地。其祭，常依独树；无独树；即所舍而行之。或皇帝服介胄，祭诸先帝宫庙，乃阅兵。将行，牝牡龂各一为飔祭。
将临敌，结马尾，祈拜天地而后入。下城克敌，祭天地，牲以白黑羊。班师，以所狱牡马、牛各一祭天地。出师以死囚，还师以一谍者，植柱缚其上，于所向之方乱射之，矢集如玹，谓之“射鬼箭”。
腊仪：腊，十二月辰日。前期一日，诏司猎官选猎地。其日，皇帝、皇后焚香拜日毕，设围，命猎夫张左右翼。司猎官奏成列，皇帝、皇后升舆，敌烈麻都以酒二尊、盘飧奉进，北南院大王以下进马及衣。皇帝降舆，祭东毕，乘马入围中。皇太子、亲王北群官进酒，分两翼而行。皇帝始获兔，群臣进酒上寿，各赐以酒。至中食之次，亲王、大臣各进所获。及酒讫，赐群臣饮，还宫。应历元年冬，汉遣使来贺，自是遂以为常仪。
统和中，罢之。
出军仪：制见《兵志》。
宾仪常朝起居仪，昧爽，臣僚朝服入朝，各依慕次。内侍奏“班齐”。先引京官班于三门外，当直舍人放起居，再拜，各祗候。次依两府以下文武官，于丹墀内面殿立，竖班诸司并供奉官，于东西道外相向立定。当直阁使副赞放起居，再拜，各祗候。退还幕次，公服。帝升殿坐，两府并京官丹墀内声喏，各祗候。教坊司同北班起居毕，奏事。
燕京嘉宁殿，西京同文殿。朝服，鐻头、袍笏；公服，紫衫，帽。
正座仪：皇帝升殿坐，警声绝。契丹、汉人殿前班毕，各依位侍立。次教坊班毕，卷退。京官班入拜毕，揖于右横街西，依位班立。次武班入拜毕，依位立。文班入拜毕，依位立。北班入，起居毕，于左横街东，序班立。次两府班入，鞠躬，通宰臣某官已下起居，拜毕，引上殿奏事。
已上六班起居，并七拜。内有不带节度使，班首止通名，亦七拜。卷班，与常朝同。直院有旨入文班。留守司、三司、统军司、制置司谓之京官；都部署司、宫使、副宫使，都承以下令史，北面主事以下随驾诸司为武官；馆、阁、大理寺，堂后以下，御史台，随驾闲员、令史、司天台、翰林、医官院为文官。天庆二年冬，教坊并服袍。
臣僚接见仪：皇帝御座，奏见榜子毕，臣僚左入，鞠躬。
通文武百僚宰臣某官以下祗候见。引面殿鞠躬，起居，凡七拜。
引班首出班，谢面天颜，复位。舞蹈，五拜，鞠躬。宣答问制，再拜。宣讫，谢宣谕，五拜。各祗候毕，可矮墩以上引近前，问“圣躬万福”。传宣问“跋涉不易”，鞠躬。引班舍人赞各祗候毕，引右上，准备宣问。其余臣僚并于右侍立。
宣答云：“卿等久居乡邑，来奉乘舆。时属霜寒——或云炎蒸，谅多劳止。卿各平安好。想宜知悉。”
问圣体仪：皇帝行幸，车驾至捺钵，坐御帐。臣僚公服，问“圣躬万福”。赞再拜，各祗候。奏事。宣徽以下常服，教坊与臣僚同。
保大元年夏，特旨通名再拜，不称宰臣。
车驾还京仪：前期一日，宣徽以下横班，诸司、阁门并公服，于宿帐祗候。至日诘旦，皇帝乘玉辂，阁门宜谕军民讫，导驾。时相以下进至内门，阁副勘箭毕，通事舍人鞠躬，奏“臣宣放仗”。礼毕。
勘箭仪：皇帝乘玉辂，至内门。北南臣僚于辂前对班立。</description></item><item><title>卷五十二志第二十一　礼志五　嘉仪上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-52/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-52/</guid><description>卷五十二志第二十一　礼志五　嘉仪上 皇帝受册仪：前期一日，尚舍奉御设幄于正殿北墉下，南面设御坐；奉礼郎设官僚、客使幕次于东西朝堂；太乐令设宫悬于殿庭，举麾位在殿第二重西阶上，东向；乘黄令陈车辂；尚辇奉御陈舆辇；尚舍奉御设解剑席于东西阶。设文官六品已上位横街南，东方西向；武官五品已上位横街南，西方东向。皆北上重行，每等异位。将士各勒所部六军仗屯诸门。金吾仗、黄麾仗陈于殿庭。至日，押册官引册自西便门入，置册案西阶上。
通事舍人引侍从班人，就位。侍中东阶上，解剑履，上殿，外俯伏跪，奏“中严”；下殿，剑履，复位立。阁使西阶上殿，栏外跪请木契；面殿鞠躬，奏“奉敕唤仗。”殿中监、少监、殿中丞等押金吾四色仗入，位臣僚后。协律郎入，就举麾位，符宝郎诣阁奉迎。通事舍人引文官四品至六品、武官三品至五品，就门外位。皇帝御辇至宣德门。宣徽使押内诸司班起居，引皇帝至阁，服衮冕。侍中东阶下，解剑履，上殿，版奏外办。
太赏博士引太常卿，太常卿引帝。内诸司出，协律郎举麾，太乐令令撞黄钟之钟，左五钟皆应，工人鼓枲，乐作；皇帝即御坐，宣徽使赞扇合，乐上；赞帘卷，扇开。符宝郎奉宝进，左右金吾报平安。通事舍人引文官三品武官二品已上入门。乐作；就相向位毕，床上。通事舍人引侍从班、南班文官三品、武官二品已上合班，北向。东班西上，西班东上，起居，七拜。分班，各复位，通事舍人引押册官押册自西阶下，至丹墀，当殿置香案册案。置册讫，乐作；就位，乐止。捧册官近后，东西相对立，舍人引侍从班并南班合班，北向如初。赞再拜，在位者皆再拜；舞蹈，五拜。分班，各复位如初。捧册官就西阶下解剑席，解剑履，捧册西阶上殿，乐作；置册御坐前，东西立，北向。捧册官西墉下立，北上，乐止。读册官出班，当殿立，赞再拜，三呼“万岁”。就西阶下解剑席，解剑履，西阶上殿，栏内立，当御坐前。侍中取册，捧册官捧册匣至读册官前跪，相对捧册。读册官俯伏跪；读讫，俯伏兴。捧册官跪左膝，以册授侍中。侍中受册，以册授执事者，降自西阶，剑履讫，复当殿位。赞再拜，三呼“万岁”，复分班位。舍人引侍从班、南班合班，北向如初。赞拜，在位者皆拜；舞蹈、鞠躬如初。
通事舍人引班首西阶下，解剑履。上殿，乐作；就栏内位，乐止。俯伏跪，通全衔臣某等致词称贺讫，俯伏兴。降西阶下，带剑，纳閤，乐作；复位，乐止。赞拜，在位者皆再拜，舞蹈，五拜，鞠躬。侍中临轩西向，称“有制”，皆再拜。侍中宣答讫，赞皆再拜，舞蹈，五拜，分班各复位。三品已上出，乐作；出门毕，床上。侍中当御坐俯伏跪，通全衔奏“礼毕”，俯伏兴。退，东阶下殿，带剑，纳履，复位。宣徽使赞扇合，下帘。
太常博士、太常卿引皇帝起，乐作；至阁，乐止。舍人引文官四品、武官三品以下出门外，分班立；次引侍从班出，次兵部、吏部出。次金吾出，次起居郎、舍人出，次殿中监、少监押金吾细仗出，仍位臣僚后。次东西上阁门使于丹墀内鞠躬，奏衙内无事，卷班出。阁门使丹墀内鞠躬，揖“奉敕放仗”。出，门外文武班中间立，唤承受官。承受官声喏，至阁使后，鞠躬，揖。阁使鞠躬。称“奉敕放仗。”承受声喏，鞠躬，揖，平身立，引声“奉敕放仗”。声绝，趋退。文武合班，再拜。舍人一员摄词令官，殿前鞠躬，揖，称“奉敕放黄麾仗”，出，放金吾仗亦如之，翼日，文武臣僚入问圣躬。
太平元年，行此仪，大略遵唐、晋旧仪。又有《上契丹册仪》，以阻午可汗柴册礼合唐礼杂就之。又有《上汉册仪》，与此仪大同小异，加以《上宝仪》。
册皇太后仪：前期，陈设于元和殿如皇帝受册之仪。至日，皇帝御弘政殿。册入，侍从班入，门外金吾列仗，文武分班。
侍中解剑，奏“中严”。宣徽使请木契、唤仗皆如之，乐工入，阁使门外文武班中间立，唤承受官。声喏，趋至阁使后立。阁使鞠躬，揖，称“奉敕唤仗”。承受官鞠躬，声喏，揖，引声“奉敕唤仗”。文武合班，再拜。殿中监押仗入，文武班入，亦如之。宣微使押内诸司供奉官天桥班候。皇太后御紫宸殿，乘平头辇，童子、女童队乐引。至金銮门，阁使奏内诸司起居讫，赞引驾，自下先行至元和殿，皇太后入西北隅阁内更衣。
侍中解剑，上殿奏外办。宣徽受版入奏。侍中降，复位。协律郎举麾，乐作。太乐令、太常卿导引皇太后升坐。宣徽使赞扇合，帘卷，扇开，乐止。符宝郎奉宝置皇太后坐右。左右金吾大将军对揖，鞠躬，奏“军国内外平安”。东上阁门副使引丞相东门入，西上阁门副使引亲王西门入，通事舍人引文武班入，如仪，乐作；至位，乐止。文武班趋进，相向再拜，退复位。
东西上阁门使、宣徽使自弘政殿引皇帝御肩舆至西便门下。引入门，乐作；至殿前位，乐止。宣徽使赞皇帝拜，问皇太后“圣躬万福”，拜。皇帝御西阁坐，合班起居如仪。北府宰相押册，中书、枢密令史八人舁册，东西上阁门使引册，宣徽使引皇帝送册，乐作；至殿前置册位，乐止。宣微使赞皇帝再拜，称“万岁”，群臣陪位，揖。翰林学士四人、大将军四人舁册。
皇帝捧册行，三举武，授册。舁之西阶上殿，乐作。置太后坐前，乐止。皇帝册西面东立。舍人引丞相当殿再拜，三呼“万岁”，解剑，西阶上殿，乐作；至读册位，乐止。俯伏跪读册讫，俯伏三呼“万岁”，复班位。宣徽使引皇帝下殿，乐作；至殿前位，乐止。皇帝拜，舞蹈，拜讫，引皇帝西阶上殿。至皇太后坐前位，俯跪；致词讫，俯伏兴。引西阶下，至殿前位，拜，舞蹈，拜，鞠躬。侍中临轩，宣太后答称“有制”，皇帝再拜。宣讫，引皇帝上殿，乐作；至西阁，乐止。丞相、亲王、侍从文武合班，赞拜，舞蹈，三呼“万岁”如仪。丞相上贺，侍中宣答如仪。丞相以下出，举乐；出门，乐止。侍中奏“礼毕”，宣徽索扇，扇合，下帘。皇太后起，举乐；入阁，乐止。
文武官出门外分班侍从。兵部，吏部起居，金吾仗出，如仪。
阁使奏“放仗”，皆如皇帝受册之仪。
册皇后仪：至日，北南臣僚、内外命妇诣端拱殿幕次。皇后至阁，侍中奏“中严”，引命妇班入，就东西相向位立。皇帝临轩，命使发册。使副押册至端拱殿门外幕次。侍中奏外办。
所司承旨索扇，扇上，举麾，乐作；皇后出阁升坐，扇开，帘卷，偃麾，乐止。引命妇合班面殿起居，八拜。皇后降坐，乐作；至殿下褥位，乐止。引册入，置皇后褥位前。侍中传宣，皇后四拜，命妇陪位皆拜。引读册官至皇后褥位前，俯伏跪读讫，皇后四拜，陪位者皆拜。引皇后升殿，使臣引册，置皇后坐前册案，退，西向侍立。命妇当殿称贺，四拜。引班首东阶上殿，致词讫东阶下殿，复位，四拜。侍中奏宣答称“有教旨”，四拜。宣答讫，四拜。班首上殿进酒，皇后赐押册使副等酒讫，侍中奏“礼毕”。承旨索扇，乐作，皇后起；入阁，乐止。分引命妇等东西门出。
册皇太子仪，前期一日，设幄坐于宣庆殿，设文武官幕次于朝堂，并殿庭板位，太乐令陈宫县，皆如皇帝受册仪。守宫设皇太子次于朝堂北，西向；乘黄令陈金辂朝堂门外，西向；皇太子仪仗、加萧、鼓吹等陈宣庆门外；典仪设皇太子板位于殿横街南，近东北向；设文武官五品以上位于乐县东西；余官如常仪。至日，门下侍郎奉册，中书侍郎奉宝绶，各置于案。令史二人绛服，对举案立。宝案在横街北西向，册案在北。门下侍郎、中书侍郎并立案后。侍中板奏“中严”。皇太子远游冠，绛纱袍，秉堦出。太子舍人引入，就板位北面殿立。东宫官三师以下皆从，立皇太子东南，西向。太子入门，乐作；至位，乐止。典仪赞皇太子再拜，在位者皆再拜。中书令立太子东北，西向，门下侍郎引册案，中书侍郎取册，进授中书令，通复位，传宣官称“有制”，皇太子再拜。传宣讫，再拜。中书令跪读册讫，俯伏兴。皇太子再拜，受册，退授左庶子。中书侍郎取宝，进授中书令。皇太子进受宝，退授左庶子。中书令以下退，复位。舁案者以案退。典仪赞再拜，皇太子拜，在位者皆再拜。
太子舍人引皇太子退，乐作；出门，乐止。侍中奏“礼毕”。</description></item><item><title>卷五十三志第二十二　礼志六　嘉仪下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-53/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-53/</guid><description>卷五十三志第二十二　礼志六　嘉仪下 皇太后生辰朝贺仪：至日，臣僚入朝，国使至幕，班齐，如常仪。皇太后升殿坐，皇帝东面侧坐。契丹舍人殿上通名，契丹、汉人臣僚，宋使副缀翰林学士班，东西两洞门入，合班称贺，班首上殿祝寿，分班引出，皆如正旦之仪。教坊起居，七拜，契丹、汉人臣僚入，进酒，皆如五旦之仪，唯宣答称“圣旨”。皇帝降御座，进奉皇太后生辰礼物。过毕，皇帝殿上再拜，殿下臣僚皆再拜。皇帝升御座。引臣僚分班出，引中书令、北大王西阶上殿，奏契丹臣僚进奉。次汉人臣僚并诸道进奉。控鹤官置担床，起居，四拜毕；引进使鞠躬，通文武百僚某官某以下、高丽、夏国、诸道进奉。宣微使殿上赞进奉各付所司。控鹤官声喏。担床过毕，契丹、汉人臣僚以次谢，五拜。
赞各祗候，引出。教坊、诸道进奉使谢如之。契丹臣僚谢宣宴，引上殿就位立，汉人臣僚并宋使副东洞门入，面西谢宣宴，如正旦仪。赞各上殿祗候。臣僚、使副上殿就位立，亦如之。监盏、教坊上殿，从人入东廊立，皆如之。御床入，皇帝初进酒，臣僚就位陪拜。皇太后饮酒，殿上应坐、侍立臣僚皆拜，称“万岁”。赞各祗候，立。皇太后卒饮，手赐皇帝酒。皇帝跪，卒饮，退就褥位，再拜，臣僚皆陪拜。若皇帝亲赐使相、臣僚、宋使副酒，皆立饮。皇帝升坐，赞应坐臣僚并使副皆拜，称“万岁”。赞各就坐。行方醖朵殿臣僚酒，如正旦仪。一进酒，两廊从人拜，称“万岁”，各就坐。亲王进酒，如正旦仪。若皇太后手赐亲王酒，跪饮讫，退露台上，五拜。赞祗候。殿上三进酒，行饼茶讫，教坊跪，致语，揖臣僚、使副、廊下从人皆立。口号绝，赞拜亦如之。行茶、行肴膳，皆如之。大馔入，行粥碗。殿上七进酒，使相、臣僚乐曲终，揖廊下从人起，拜，称“万岁”。“各好去”，承受官引两门出。曲破，揖臣僚、使副起，鞠躬。赞拜，皆拜，称“万岁”。赞各祗候，引臣僚、使副下殿。契丹臣僚谢宴毕，出。汉人臣僚、使副舞蹈，五拜毕，赞“各好去”。出洞门毕，报阁门无事，皇太后、皇帝起。
应圣节，宋遣使来贺生辰、正旦，始制此仪，故详见《宾仪》。
凡五拜：拜，兴。再拜，兴。跪，搢笏，三舞蹈，三叩头，出笏，就拜，兴。拜，兴。再拜，兴。其就拜，亦曰俯伏兴。
《宾仪》，臣僚皆日坐，于此仪曰高醖，与方醖别。
皇帝生辰朝贺仪：臣僚、国使班齐，皇帝升殿坐。臣僚、使副入，合班称贺。合班出。皆如皇太后生辰仪。中书令、北大王奏诸道进奉表目。教坊起居，七拜。臣僚东西门入，合班再拜。赞进酒，班首上殿进酒。宣徽使宜答，群臣谢宣谕，分班。奏乐，皇帝卒饮，合班。班首下殿，分班出。皆如正旦之仪。进奉皆如皇太后生辰仪。皇帝诣皇太后殿，近上皇族、外戚、大臣并从，奉迎太皇即皇帝殿坐。皇太后御小辇，皇帝辇侧步从，臣僚分行序引，宣徽使、诸司、阁门攒队前引。教坊动乐，控鹤起居，四拜。引驾臣僚并于山楼南方立候。皇太后入阁，揖使副并臣僚入幕次。皇太后升殿坐，皇帝东方侧坐。
引契丹、汉人臣僚、使副两洞门入，合班，起居，舞蹈，五拜。
赞各祗候，面殿立。皇帝降御坐，殿上立，进皇太后生辰物。
过毕，皇帝殿上再拜，殿上下臣僚皆拜。皇帝升御座，引臣僚分班出。契丹臣僚入，谢宣宴。汉人臣僚、使副入，通名谢宣宴，上殿就位。不应坐臣僚出，从人入，皆如仪。御床入，皇帝初进皇太后酒，皇太后赐皇帝酒，皆如皇太后生辰仪。赞各就坐，行酒。宣饮尽，就位谢如仪。殿上一进酒毕，从人入就位如仪。亲王进酒，行饼茶，教坊致语如仪。行茶、行肴膳如仪。七进酒，使相乐曲终，从人起。曲破，臣僚、使副起。余皆如正旦之仪。
皇后生辰仪：臣僚昧爽朝。皇帝、皇后大帐前拜日，契丹、汉人臣僚陪拜。皇帝升殿坐，皇后再拜，臣僚殿下合班陪拜。
皇帝赐皇后生辰礼物，皇后殿上谢，再拜，臣僚皆拜。契丹舍人通名，契丹、汉人臣僚以次入贺。盏入，舍人赞，舞蹈，五拜，起居不表“圣躬万福”。赞再拜。班首上殿拜跪，自通全衔祝寿讫，引下殿，复位，鞠躬。赞舞蹈，五拜。赞各祗候。
引宰臣一员上殿，奏百僚诸道进表目。教坊起居，七拜，不贺。
控鹤官起居，四拜。诸道押衙附奏起居，赐宴，共八拜。契丹、汉人合班，进寿酒，舞蹈，五拜。引大臣一员上殿，栏外褥位搢笏，执台盏进酒，皇帝、皇后受盏。退，复褥位。授台出笏，栏内拜跪，自通全衔祝寿“臣等谨进千万岁寿酒”讫，引下殿，复位，舞蹈，五拜，鞠躬。宣徽使奏宣答如仪，引上殿，搢笏执台。皇帝、皇后饮。殿下臣僚分班，教坊奏乐，皆拜，称“万岁”。卒饮，皇帝、皇后授盏。引下殿，舞蹈，五拜。赞各祗候，引出。臣僚进奉如仪，宣宴如仪。教坊、监盏、臣僚上殿祗候如仪。皇后进皇帝酒，殿上赞拜，侍臣僚皆拜。皇帝受盏，皆拜。皇后坐，契丹舍人、汉人阁使殿上赞拜，皆拜，称“万岁”。赞各就坐。大臣进皇帝、皇后酒，行酒如仪。酒三行，行慄，行膳。又进皇帝、皇后酒。酒再行，大馔入，行粥。
教坊致语，臣僚皆起立。口号绝，赞拜，称“万岁”，引下殿谢宴，引出，皆如常仪。
进士接见仪：其日，举人从时相至御帐侧，通名榜子与时相榜子同奏讫，时相朝见如常仪。毕，揖进士第一名以下丹墀内面殿鞠躬，通名，四拜。赞各祗候，皆退。若有进文字者，不退，奉卷平立。阁门奏受，跪左膝授讫，直起退。礼毕。
进士赐等甲敕仪：臣僚起居毕，读卷官奏讫，于左方依等甲唱姓名序立，阁门交收敕牒。阁使奏引至丹墀，依等甲序立。
阁使称“有敕”，再拜，鞠躬。舍人宣敕“各依等甲赐卿敕牒一道，想宜知悉”，揖拜。各跪左膝，受敕讫，鞠躬，皆再拜。</description></item><item><title>卷五十四志第二十三　乐志</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-54/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-54/</guid><description>卷五十四志第二十三　乐志 辽有国乐，有雅乐，有大乐，有散乐，有铙歌、横吹乐。
旧史称圣宗、兴宗咸通音律，声气、歌辞、舞节，征诸太常、仪凤、教坊不可得。按《纪》、《志》、《辽朝杂礼》，参考史籍，定其可知者，以补一代之阙文。
鸣呼！《咸》、《韶》、《夏》、《武》之乐，声亡书逸，河间作《记》，史迁因以为《书》，寥乎希哉。辽之乐观此足矣。
国乐辽有国乐，犹先王之风；其诸国乐，犹诸侯之风。故志其略。
正月朔日朝贺，用宫悬雅乐。元会，用大乐；曲破后，用散乐；角抵终之。是夜，皇帝燕饮，用国乐。
七月十三日，皇帝出行宫三十里卓帐。十四日设宴，应从诸军随各部落动乐。十五日中元，大宴，用汉乐。
春飞放杏埚，皇帝射获头鹅，荐庙燕饮，乐工数十人执小乐器侑酒。
诸国乐太宗会同三年，晋宣徽使杨端、王慹等及诸国使朝见，皇帝御便殿赐宴。端、慹起进酒，作歌舞，上为举觞极欢。
会同三年端午日，百僚及诸国使称贺，如式燕饮，命回鹘、敦煌二使作本国舞。
天祚天庆二年，驾幸混同江，头鱼酒筵，半酣，上命诸酋长次第歌舞为乐。女直阿骨打端立直视，辞以不能。上谓萧奉先曰：“阿骨打意气雄豪，顾视不常，可托以边事诛之。不然，恐贻后患。”奉先奏：“阿骨打无大过，杀之伤向化之意。蕞尔小国，又何能为。”
雅乐自汉以后，相承雅乐，有古《颂》焉，有古《大雅》焉。
辽阙郊庙礼，无颂乐。大同元年，太宗自汴将还，得晋太常乐谱、宫悬、乐架，委所司先赴中京。
圣宗太平元年，尊号册礼：设宫悬于殿庭，举麾位在殿第三重西阶之上，协律郎各入就举麾位，太常博士引太常卿，太常卿引皇帝。将仗动，协律郎举麾，太乐令令撞黄钟之钟，左右钟皆应。工人举帒，乐作；皇帝即御坐，扇合，乐止。王公入门，乐作；至位，乐止。通事舍人引押册大臣，初动，乐作；置册殿前香案讫，就位，乐止。舁册官奉册，初动，乐作；升殿，置册御坐前，就西墉北上位，乐止。大臣上殿，乐作；至殿栏内位，乐止。大臣降殿阶，乐作；复位，乐止。王公三品以上出，乐作；太常博士引太常卿，太常卿引皇帝降御坐入阁，床上。兴宗重熙九年，上契丹册，皇帝出，奏《隆安》之乐。
圣宗统和元年，册承天皇太后，设宫悬、剺鳖，太乐工、协律郎入。太后仪卫动，举麾，《太和》乐作；太乐令、太常卿导引升御坐，帘卷，乐止。文武三品以上入，《舒和》乐作；至位，乐止。皇帝入门，《雍和》乐作；至殿前位，床上。宰相押册，皇帝随册，乐作；至殿前置册于案，乐止。翰林学士、大将军舁册，乐作；置御坐前，乐止。丞相上殿，乐作；至读册位，乐止。皇帝下殿，乐作；至位，乐止。太后宣答讫，乐作；皇帝至西阁，乐止。亲王、丞相上殿，乐作；退班出，床上。下帘、乐作；皇太后入内，乐止。
册皇太子仪：太子初入门，《贞安》之乐作。
册礼乐工次第：四隅各置建鼓一覜，乐工各一人；宫悬每面九覜，每覜乐工一人；乐覜近北置帒、嚬各一，乐工各一人；乐虡内坐部乐工，左右各一百二人；乐覜西南武舞六十四人，执小旗二人；乐虡东南文舞六十四人，执小旗二人；协律郎二人；太乐令一人。
唐《十二和乐》，辽初用之：《豫和》祀天神，《顺和》祭地只，《永和》享宗庙，《肃和》登歌奠玉帛，《雍和》入俎接神，《寿和》酌献饮神，《太和》节升降，《舒和》节出入，《昭和》举酒，《休和》以饭，《正和》皇后受册以行，《承和》太子以行。</description></item><item><title>卷五十五志第二十四　仪卫志一舆服</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-55/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-55/</guid><description>卷五十五志第二十四　仪卫志一舆服 辽太祖奋自朔方，及宗继志述事，以成其业。于是举渤海，立敬瑭，破重贵，尽致周、秦、两汉、隋、唐文物之遗余而居有之。路车法物以隆等威，金符玉玺以布号令。是以传至九主二百余年，岂独以兵革之利，士马之强哉。文谓之义，武谓之卫，足以成一代之规模矣。
考辽所有舆服、符玺、仪仗，作《仪卫志》。
舆服自黄帝而降，舆服这制，其来远矣。禹乘四载作小车，商人得桑根之瑞为大辂，周人加金玉，象饰益备。秦取六国仪物，而分别其用，先王之制，置而弗御。至汉中叶，锐意稽古，然礼文之事，名存实亡，盖得一于千百焉。唐之车辂因周、隋遗法，损益可知。而祭服皆青，朝服皆绛，常服用宇文制，以紫、绯、绿、碧分品秩。五代颇以常服代朝服。辽国自太宗入晋之后，皇帝与南班汉官用汉服；太后与北班契丹臣僚用国服，其汉服即五人晋之遗制也。
考之载籍之可征者，著《舆服篇》，冠诸《仪卫》之首。
国舆契丹故俗，便于鞍马。随水草迁徙，则有毡车，任载有大车，妇人乘马，亦有小车，贵富者加之华饰。禁制疏阔，贵适用而已。帝后加隆，势固然也。辑其可知著于篇。
大舆，《柴册再生仪》载神主见之。
舆，《腊仪》见皇帝、皇后升舆、降舆。
总纛车，驾以御驼。《祭山仪》见皇太后升总纛车。
车，《纳后仪》见皇后就车。
青甉车，二螭头、盖部皆饰以银，驾用驼，公主下嫁以赐之。古者王姬下嫁，车服不系其夫，下王后一等。此其遗意欤。
送终车，车楼纯饰以锦，螭头似银，下县铎，后垂大毡，驾以牛。上载羊一，谓之祭羊，以拟送终之用。亦赐公主。
椅，《册皇太后仪》，皇帝乘椅，自便殿舆至西便门。
鞍马，《祭山仪》，皇帝乘马，侍皇太后行。《腊仪》，皇帝降僵，祭东毕，乘马入猎围。《瑟瑟仪》，俱乘马东行，群臣在南，命妇在北。
汉舆及宗皇帝会同元年，晋使冯道刘颙等备车辂法物，上皇帝、皇太后尊号册礼。自此天子车服昉见于辽。太平中行汉册礼，乘黄令陈车略，尚辇奉御陈舆辇。盛唐辇辂，尽在辽迁矣。
五辂：《周官》典辂有五辂。秦亡之后，汉创制。
玉辂，祀天、祭地、享宗庙、朝贺、纳后用之。青质，玉饰，黄屋，左纛。十二銮在衡，二铃在轼。龙輈左建旗，十二斿，皆画升龙，长曳地。驾苍龙，金葼，镂锡，鞶缨十二就。
辽国《勘箭仪》，皇帝乘玉辂至内门。圣宗开泰十年，上升玉辂自内三门入万寿殿，进七庙御容酒。</description></item><item><title>卷五十六志第二十五　仪卫志二国服</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-56/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-56/</guid><description>卷五十六志第二十五　仪卫志二国服 上古之人，网罟禽兽，食肉衣皮，以俪鹿韦掩前后，谓之靴。然后夏葛、冬裘之制兴焉。周公陈王业，《七月》之诗，至于一日于貉，三月条桑，八月载绩，公私之用由是出矣。
契丹转居荐草之间，去邃古之风犹未远也。太祖仲父述澜，以遥辇氏于越之官，占居潢河沃壤，始置城邑，为树艺、桑麻、组织之教，有辽王业之隆，其亦肇迹于此乎！太祖帝北方，太宗制中国，紫银之鼠，罗绮之篚，麇载而至。纤丽毳，被土绸木。于是定衣冠之制，北班国制，南班汉制，各从其便焉。
详国服以著厥始去。
祭服：辽国以祭山为大礼，服饰尤盛。
大祀，皇帝服金文金冠，白绫袍，红带，悬鱼，三山红垂。
饰犀玉刀错，络缝乌靴。
小祀，皇帝硬帽，红克丝龟文袍。皇后戴红帕，服络缝红袍，悬玉佩，双同心帕，络缝乌靴。
臣僚、命妇服饰，各从本部旗帜之色。
朝服：太祖丙寅岁即皇帝位，朝服衷早，以备非常。其后行瑟瑟礼、大射柳，即此服。圣宗统和元年册承天皇太后，给三品以上用汉法服，三品以下用大射柳之服。
皇帝服实里薛衮冠，络缝红袍，垂饰犀玉带错，络缝靴，谓之国服衮冕。太宗更以锦袍、金带。
臣僚戴毡冠，金花为饰，或加珠玉翠毛，额后垂金花，织成夹带，中贮发一总。中纱冠，制如乌纱帽，无檐，不姤双耳。
额前缀金花，上结紫带，末未缀珠。服紫窄袍，系傕羶带，以黄红色条裹革用之，用金玉、水晶、靛石缀饰，谓之“盘紫”。
太宗更以锦袍、金带。会同元年，群臣高年有爵秩者，皆赐之。
公服：谓之“展裹”，著紫。兴宗重熙二十二年，诏八房巾帻。道宗清宁元年，诏非勋戚之后及夷离堇副使并承应有职事人，不带巾。
皇帝紫皂幅巾，紫窄袍，玉束带，或衣红袄；臣僚亦幅巾，紫衣。常服：《宰相中谢仪》，帝常服。《高丽使入见仪》，臣僚便衣，谓之“说服力裹”。绿花窄袍，中单多红绿色。贵者披貂裘，以紫黑色为贵，青次之。又有银鼠，尤洁白。贱者貂毛、羊、鼠、沙狐裘。
田猎服：皇帝幅巾，擐甲戎装，以貂鼠或鹅项、鸭头为瑴腰。蕃汉诸司使以上并戎装，衣皆左衽，黑绿色。
吊服：及祖叛弟剌哥等降，素服受之。</description></item><item><title>卷五十七志第二十六　仪卫志三符印</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-57/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-57/</guid><description>卷五十七志第二十六　仪卫志三符印 遥辇氏之世，受印于回鹘。至耶澜可汗请印于唐，武宗始赐“奉国契丹印”。太祖神册元年，梁幽州刺史来归，诏赐印绶。是时，太祖受位遥辇十年矣。会同九年，太宗伐晋，末帝表上传国宝一、金印三，天子符瑞于是归辽。
传国宝，秦始皇作，用蓝玉，螭纽，六面，其正文“受命于天，既寿永昌”，鱼鸟篆，子婴以上汉离祖。王莽篡汉，平皇后投玺殿阶，螭角微玷。献帝失之，孙坚得于井中，传至孙权，以归于魏。魏文帝隶刻肩际曰“大魏受汉传国之宝”。唐更名“受命宝”。晋亡归辽。自三国以来，僭伪诸国往往模拟私制，历代府库所藏不一，莫辨真伪。圣宗开泰十年，驰驿取石晋所上玉玺于中京。兴宗重熙七年，以《有传国宝者为正统赋》试进士。天祚保大二年，遗传国玺于桑干河。
玉印，太宗破晋北归，得于汴宫，藏随驾库。穆宗应历二年，诏用太宗旧宝。
御前宝，金铸，文曰“御前之宝”，以印臣僚宣命。
诏书宝，文曰“书诏之宝”，凡书诏批答用之。
契丹宝，受契丹册仪，符宝郎捧宝置御坐东。金印三，晋帝所上，其文未详。
皇太后宝，制未详。天显二年，应天皇太后称制，群臣上玺绶。册承天皇太后仪，符宝郎奉宝置皇太后坐右。
皇后印，文曰“皇后教印”。
皇太子宝，未详其制。重熙九年册皇太子仪，中书令授皇太子宝。
印吏部印，文曰“吏部之印”，银铸，以印文官制诰。
兵部印，文曰“兵部之印”，银铸，以印军职制诰。
契丹枢密院、契丹诸行军部署、汉人枢密院、中书省、汉人诸行宫都部署印，并银铸。文不过六字以上，以银朱为色。
南北王以下内外百司印，并铜铸，以黄丹为色，诸税务以赤石为色。
杓纻，鸷鸟之总名，以为印纽，取疾速之义。行军诏赐将帅用之。道宗赐耶律仁先鹰纽印，即此。
符契自大贺氏八部用兵，则合契而动，不过刻木为俛合。太祖受命，易以金鱼。
金鱼符七枚，黄金铸，长六寸，各有字号，每全左右判合之。有事，以左半先授守将，使者执右半，大小、长短、字号合同，然后发兵。事讫，归于内府。
银牌二百面，长尺，刻以国字，文曰“宜速”，又曰“敕走马牌”。国有重事，皇帝以牌亲授使者，手札给驿马若干。</description></item><item><title>卷五十八志第二十七　仪卫志四仪仗</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-58/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-58/</guid><description>卷五十八志第二十七　仪卫志四仪仗 帝王处则重门击柝，出则以师兵为营卫，劳人动众，岂得已哉。天下大患生于大欲，不得不远虑深防耳。智英勇杰、魁臣雄藩于是乎在，寓武备于文物之中，此仪仗所由设也。
金吾、黄麾六军之仗，辽受之晋，晋受之后唐，后唐受之梁、唐，其来也有自。耶律俨、陈大任旧《志》有未备者，兼考之《辽朝杂礼》云。
国仗王通氏言，舜岁遍四岳，民不告劳，营卫省、征求寡耳。
辽太祖匹马一麾，斥地万里，经营四方，末尝宁居，所至乐从，用此道也。太宗兼制中国，秦皇、汉武之仪文日至，后嗣因之。
旄头豹尾，驰驱五京之间，终岁勤动，辙这相寻。民劳财匮，此之故欤。
辽自大贺氏摩会受唐鼓纛之赐，是为国仗。其制甚简，太宗伐唐、晋以前，所用皆是物也。著于篇首，以见艰创业之主，岂必厚卫其身云。
十二神纛，十二旗，十二鼓，曲柄华盖，直柄华盖。
遥辇末主遗制，迎十二神纛、天子旗鼓置太祖帐前。诸弟剌哥等叛，匀德实纵火焚行宫，皇后命曷古鲁救之，止得天子旗鼓。太宗即位，置旗鼓、神纛于殿前。圣宗以轻车仪卫拜帝山。
渤海仗天显四年，太宗幸辽阳府，人皇王备乘舆羽卫以迎。干亨五年，圣宗东巡，东京留具仪卫迎车驾。此故渤海仪卫也。
汉仗大贺失活入朝于唐，娑固兄弟继之，尚主封王，饫观上国。
开元东封，邵固扈从，又览太平之盛。自是朝贡岁至于唐。辽始祖涅里立遥辇氏，世为国相，目见耳闻，歆企帝王之容浑有年矣。遥辇致鼓纛于太祖帐前，会何足以副其雄心霸气之所睥睨哉。阙后交梁聘唐，不惮劳勋。至于太宗，立晋以要册礼，入汴而收法物，然后累世之所愿欲者，一举而得之。太原擅命，力非不敌，席卷法物，先致中京，踪弃山河，不少顾虑，志可知矣。于是秦、汉以来帝王文物尽笔记于辽；周、宋按图更制，乃非故物。辽之所重，此其大端，故特著焉。
太宗会同元年，晋使冯道备车辂法物，上皇太后册礼；刘邈、卢重备礼，上皇帝尊号。
三年，上在蓟州观《导驾仪卫图》，遂备法驾幸燕，御元和殿行入阁礼。
六年，备法驾幸燕，迎导御元和殿。
大同元年正月朔，备法驾至汴，上御崇元殿，受文武百僚朝贺。自是日以为常。二月朔，上御崇元殿，备礼受朝贺。三月，将幸中京镇阳，诏收卤簿法物，委所司押领先往。未几镇阳入汉，卤簿法物随世宗归于上京。四月，皇太弟李胡遣使问军事，上报曰，朝会起居如礼。是月，太宗崩，世宗即位，卤簿法物备而不御。
穆宗应历元年，诏朝会依嗣圣皇帝故事，用汉礼。
景宗乾亨五年二月，神枢升辒辌车，具卤簿仪卫。六月，圣宗至上京，留守具法驾迎导。</description></item><item><title>卷五十九志第二十八　食货志上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-59/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-59/</guid><description>卷五十九志第二十八　食货志上 契丹旧俗，其富以马，其强以兵。纵马于野，驰兵于民。
有事而战，阔骑介夫，卯命辰集。马逐水草，人仰湩酪，挽强射生，以给日用，糗粮刍茭，道在是矣。以是制胜，所向无前。
及其有国，内建宗庙朝廷，外置郡县牧守，制度日增，经费日广，上下相师，服御浸盛，而食货之用斯为急矣。于是五京及长、辽西、平州置盐铁、转运、度支、钱帛诸司，以掌出纳。
其制数差等虽不可悉，而大要散见旧史。若农谷、租赋、盐铁、贸易、坑治、泉币、群牧，逐类采摭，缉而为篇，以存一代食货之略。
初，皇祖匀德实为大迭烈府离堇，喜稼穑，善畜牧，相地利以教民耕。仲父述澜为于越，饬国人树桑麻，习组织。太祖平诸弟之乱，弭兵轻赋，专意于农。尝以户口滋繁，湩辖疏远，分北大浓兀为二部，程以树艺，诸部效之。
太宗会同初，将东猎，三克奏减辎重，疾趋北山取物，以备国用，无害农务。寻诏有司劝农桑，教纺绩。以乌古之地水草丰美，使瓯昆石烈居之，益以海勒水之善地为农田。三年。
如以谐里河、胪朐河近地，赐南院欧堇突吕、乙斯勃、北院温纳河剌三石烈人，以事耕种。八年，驻跸赤山，宴从臣，问军国要务。左右对曰：“军国之务，爱民为本。民富则兵足，兵足则国强。”上深然之。是年，诏征诸道兵，仍戒也有伤禾稼者以军法论。
应历间，云州进嘉禾，时谓重农所召。保宁七年，汉有宋兵，使来乞粮，诏赐栗二十万斛助之。非经费有余，其能若是？
圣宗乾亨五年诏曰：“五稼不登，开帑藏而代民税；螟蝗为灾，罢徭役以恤饥贫。”统和三年，帝尝过藁城，见乙室奥隗部下女人迪辇等黍过熟未获，遣人助刈。太师韩德让言，兵后逋民弃业，禾稼栖亩，募人获之，以半给获者。政事令室昉亦言，山西诸州给军兴，民力凋敝，田谷多躏于边兵，请复今年租。六年，霜旱，霜旱，灾民铠，诏三司，旧以税钱折粟，估价不实，其增以利民。又徙吉避寨居民三百户理直气壮檀、顺、蓟三州，择沃壤，给牛、种谷。十三年，诏诸道置义仓。
岁秋，社民随所获，户出粟诗仓，社司籍其目。岁俭，发以振民。十五年，诏免南京旧欠义仓粟，仍禁诸军官非时略牧妨农。
开泰元年，诏曰：“朕惟百姓徭般烦重，则多给工价；年谷不登，发仓以贷；田园芜废者，则给牛、种以助之。”太平初幸燕，燕民以年丰进土产珍异。上礼高年，惠鳏寡，赐酺连日。
九年，燕地饥，户部副使王嘉请造船，募习海漕者，移辽东粟饷燕，议者称道险不便而寝。
兴宗即位，遗使阅诸道禾稼。是年。通括户口，诏曰：“朕于早岁，习知稼穑。力办者广务耕耘，罕闻输纳；家食者全亏种植，多至流亡。宜通检括，普逐均平”。禁诸职官不得擅造酒糜谷；有婚祭者，有司给文字始听。
道宗初年，西北雨谷三十里，春州斗粟六钱。时西蕃多叛，上欲为守御计，命耶律唐古督耕稼以给西军。唐古率众田胪朐河侧，岁登上熟。移屯镇州，凡十四稔，积粟数十万斛，每斗不过数钱。以马人望前为南京度支判官，公私兼裕，检括户口，用法平恕，及迁中京度支使。视事半见，积粟十五万斛，擢左散骑常侍。辽之农谷至是为盛。而东京如咸、信、苏、复、辰、海、同、银、乌、遂、春、泰等五十余城内，沿边诸州，各有和籴仓，依祖宗法，出陈易新，许民自愿假贷，收息二分。所在无虚二三十万硕，虽累兵兴，未尝用乏。迨天庆间，金兵大入，尽为所有。会天祚播迁，耶律敌烈等逼立梁王雅里，令群牧人户运盐泺粟，人户侵耗，议籍其产以偿。雅里自定其直：粟一车一羊，三车一牛，五车一马，八车一驼。从者曰：“今一羊易粟二斗，尚不可得，此直太轻。”雅里早：“民有则我有。若今尽偿，众何以堪？”事虽无及，然使天未绝辽，斯言亦足以收人心矣。
夫赋税之制，自大祖任延徽，始制国用。太宗籍五京户以定赋税，户西之数无所于考。圣宗乾亨间，以上京“云为户”
訾具实饶，善避徭役，遗害贫民，遂勒各户，凡子钱到本，悉送归官，与民均差。统和中，耶律昭言，西北之众，每岁农时，一夫侦候，一夫治公田，二夫给糺官之役。当时沿边各置屯田戍兵，易田积谷以给军饷。故太平七年诏，诸屯田在官斛粟不得擅贷，在屯者力耕公田，不输税赋，此公田制也。余民应募，或治闲田，或治私田，则计亩出粟以赋公上。统和十五年，募民滦河旷地，十年始租，此在官闲田制也。又诏山前后未纳税户，并于密云，燕乐两县，占田置业入税，此私田制也。各部大臣从上征伐，俘掠人户，自置郛郭，为头下军州。凡市井之赋，各归头下，惟酒税赴纳上京，此分头下军州赋为二等也。
先是，辽东新附地不榷酤，而盐曲之禁亦弛。冯延休、韩绍勋相继商利，欲与燕地平山例如绳约，其民病之，遂起大延琳之乱。连年诏复其租，民始安靖。南京岁纳三司盐铁钱折绢，大同岁纳三司税钱折粟。开远军故事，民岁输税，斗粟折五钱，耶律抹只守郡，表请折六钱，亦皆利民善政也。</description></item><item><title>卷六十志第二十九　食货志下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-60/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-60/</guid><description>卷六十志第二十九　食货志下 征商之法，则自太祖置羊城于炭山北，起榷务以通诸道市易。太宗得燕，置南京，城北有市，百物山待，命有司治其征；余四京及它州县货产懋迁之地，置亦如之。东平郡城中置看楼，分南、北市，禺中交易市北，午漏下交易市南。雄州、高昌、渤海亦立互市，以通南宋、西北诸部、高丽之货、故女直以金、帛、布、蜜、蜡诸药材及铁离、靺鞨、于阙等部以蛤珠、青鼠、貂鼠、胶鱼之皮、牛羊驼马、毳罽等物，来易于辽者，道路繈属。圣宗统和初燕京留守司言，民艰食，请驰居庸开税，以通山西籴易。又令有司谕诸行宫，布帛短狭不中尺度者，不鬻于市。明年，诏以南、北府市场人少，宜率当部车百乘赴集。一奇峰路以通易州贸易。二十三年，振武军及保州并置榷场。时北院大王耶律室鲁以俸羊多阙，部人贫乏，请以羸老之羊及皮毛易南中之绢，上下为便。至天祚之乱，赋敛既重，交易法坏，财日匮而民日困矣。
盐筴之法，则自太祖以所得汉民数多，即八部中分古汉城别为一部治之。城在炭山南，有盐池之利，即后魏滑盐县也，八部皆取食之。及征幽、蓟还，次于鹤剌泺，命取盐给军。自后泺中盐益多，上下足用。会同初，太宗有大造于晋，晋献十六州地，而瀛、莫在焉，始得河间煮海之利，置榷盐院于香河县，于是燕、云迤北暂食沧盐。一时产盐之地如渤海、镇城、海阳、丰州、阳洛城、广济湖等处，五京计司各以其地领之。
其煎取之制，岁出之额，不可得而详矣。
坑治，则自太祖始并室韦，其地产铜、铁、金、银，其人善作铜、铁器。又有曷术部者多铁；“曷术”，国语铁也。部置三治：曰柳湿河，曰三黜古斯，曰手山。神册初，平渤海，得广州，本渤海铁利府，改曰铁利州，地亦多铁。东平县本汉襄平县故地，产铁矿，置采炼者三百户，随赋供纳。以诸坑冶多在国东，故东京置户部司，长春州置钱帛司。太祖征幽、蓟，师还，次山麓，得银、铁矿，命置冶。圣宗太平间，于黄河北阴山及潦河之源，各得金、银矿，兴治采炼。自此以讫天祚，国家皆赖其利。
鼓铸之法，先代撒剌的为夷离堇，以土产多铜，始造钱币。
太祖其子，袭而用之，遂致富强，以开帝业。太宗置五冶太师，以总四方钱铁。石敬瑭又献沿边所积钱，以备军实。景宗以旧钱不足于用，始铸乾亨新钱，钱用流布。圣宗凿大安山，取刘守光所藏钱，散诸五计司，兼铸太平钱，新旧互用。由是国家之钱，演迤域中。所以统和出内藏钱，赐南京诸军司。开泰中，诏诸道，贫乏百姓，有典质男女，计傭价日以十文；折尽，还父母。每岁春秋，以官钱宴飨将士，钱不胜多，故东京所铸至清宁中始用。是时，诏禁诸路不得货铜铁，以防私铸，又禁铜铁卖入回鹘，法益严矣。道宗之世，钱有四等：曰咸雍，曰大康，曰大安，曰寿隆，皆因改元易名。其肉好、铢数亦无所考。
第诏杨遵勖征启部司逋户旧钱，得四十余万繈，拜枢密直学士；刘伸为户部使，岁入羡余钱三十万繈，抉南院枢密使；其以灾沴，出钱以振贫乏及诸宫分边戍人户。是时，虽未有贯朽不可较之积，亦可谓富矣。至其末年，经费浩穰，鼓铸仍旧，国用不给。虽以海云佛寺千万之助，受而不拒，寻禁民钱不得出境。
天祚之世，更铸乾统、天庆二等新钱，而上下穷困，府库无余积。
始太祖为迭烈府夷离堇也，惩遥辇氏单弱，于是抚诸部，明赏罚，不妄征讨，因民之利而利之，群牧蓄息，上下给足。
及即位，伐河东，下代北郡县，获牛、羊、驼、马十余万。枢密使耶律斜轸计女直，复获马二十余万，分牧水草便地，数岁所增不胜算。当时，括富人马，不加多，赐大、小鹘军万余疋，不加少，盖畜牧有法然也。咸雍五年，萧陶隗为马群太保，上书犹言群牧名存实亡，上下相欺，宜括实数以为定籍。阙后东丹国岁贡千疋，女直万疋，直不古等国三百疋，阻卜及吾独婉、惕德各二万疋，西夏、室韦各三百疋，越里笃、剖阿里、奥里米、薄奴里、铁骊等诸部三百疋；人禁朔州路羊马入宋，吐浑、党项马鬻于夏。以故群牧滋繁，数至百有余万，诸司牧官以次进阶。自太祖及兴宗垂二百年，群牧之盛如一日。天祚初年，马犹有数万群，每群不下千疋。祖宗旧制，常选南征马数万疋，牧于雄、霸、清、沧间，以备燕、云缓急；复选数万，给四时游畋；余则分地以牧。法至善也。至末年，累与金战，番汉战马损十六七，虽增价数倍，竟无所买，乃冒法卖官马从军。诸君牧私卖日多，畋猎亦不足用，遂为金所败。弃众播迁，以讫于亡。松漠以北旧马，皆为大石林牙所有。
辽之食货其可见者如是耳。至于邻国岁币，诸属国见贡土宜，虽累朝军国经费多所仰给，然非本国所出，况名数已见《本纪》，兹不复载。
夫冀北宜马，海滨宜盐，无以议为。辽地半沙碛，三时多寒，春秋耕获及其时，黍稢高下因其地，盖不得与中土同矣。
然而辽自初年，农谷充羡，振饥恤难，用不少靳，旁及邻国，沛然有余，果何道而致其利欤？此无化，劝课得人，规措有法故也。世之论钱币者，恒患其重滞之难致，鼓铸之弗给也，于是楮币权宜之法兴焉。西北之通舟楫，比之东南，十才一二。辽之方盛，货泉流衍，国用以殷，给戍赏片，赐与亿万，未闻有所谓楮币也，又何道而致其便欤？此无他，旧储新铸，并听民用故也。
孟子曰：“周于利者，凶年不能杀。”人力苟至，一夫犹足以胜时灾，况为国乎。以是知善谋国者，有道以制天时、地利之宜，无往而不遂其志。食莫大于谷，货莫大于钱，特志二者，以表辽初用事之臣，亦善裕其国者矣。</description></item><item><title>卷六十一志第三十　刑法志上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-61/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-61/</guid><description>卷六十一志第三十　刑法志上 刑也者，始于兵而终于礼者也。鸿荒之代，生民有兵，如蜂有螫，自卫而已。蚩尤惟始作乱，斯民鸱义，奸宄并作，刑之用岂能已乎？帝尧清问下民，乃命三后恤功于民，伯夷降典，折民惟刑。故曰刑也者，始于兵而终于礼者也。先王顺天地四时以建六卿。秋，刑官也，象时之成物焉。秋传气于夏，变色于春，推可知也。
辽以用武立国，禁暴戢奸，莫先于刑。国初制法，有出于五服、三就之外者，兵之势方张，礼之用未遑也。及阻午可汗可知宗室雅里之贤，命为夷离堇以掌刑辟，岂非士师之官，非贤者不可为乎。太祖、太宗经理疆土，擐甲之士岁无宁居，威克阙爱，理势然也。子孙相继，其法互有轻重；中间能审权宜，终之以礼者，惟景、圣二宗为优耳。
然其制刑之凡有四：曰死，曰流，曰徒，曰杖。死刑有绞、斩、凌迟之属，又有籍没之法。流刑量罪轻重，置之边城部族之地，远则投诸境外，又远则罚使绝域。徒刑一曰终身，二曰五年，三曰一年半；终身者决五百，其次递减百；又有黥刺之法。杖刑自五十至三百，凡仗五十以上者，以沙袋决之；又有木剑、大棒、铁骨朵之法。木剑、大棒之数三，自十五至三十；铁骨朵之数，或五、或七。有重罪者，将决以沙袋，先于椎骨之上及四周击之。拷讯之具，有粗、细杖及鞭、烙法。粗杖之数二十；细杖之数三，自三十至于六十。鞭、烙之数，凡烙三十者鞭三百，烙五十者鞭五百。被告诸事应伏而不服者，以此讯之。品官公事误犯，民年七十以上、十五以下犯罪者，听以赎论。赎铜之数，杖一百者，输钱千。亦有八议、八纵之法。
籍没之法，始自太祖为挞马狘沙里时，奉痕德堇可汁命，按于越释重遇害事，以其首恶家属没入瓦里。及淳钦皇后时析出，以为著帐郎君，至世宗诏免之。其后内外戚属及世官之家，犯反逆等罪，复没入焉；余入没为著帐永；其没入宫分、分赐臣下者亦有之。木剑、大棒者，太宗时制。木剑面平北隆，大臣犯重罪，欲宽宥则击之。沙袋者，穆宗时制，其制用熟皮合缝之，长六寸，广二寸，柄一尺许。徒刑之数详于生熙制，杖刑以下之数详于咸雍制；其余非常用而无定式者，不可殚纪。
太祖初年，庶事草创，犯罪者量轻重决之。春后治诸弟逆党，权宜立法。亲王从逆，不磬诸甸人，或投高崖杀之；淫乱不轨者，五车轘杀之；逆父终者视此；讪詈犯上者，以熟铁锥椿其口杀之。从坐者，量罪轻重杖决。杖有二：大者重钱五百，小者三百。又为枭磔、生瘗射鬼箭、炮掷，支解之刑。归于重法，闲民使不为变耳。岁癸酉，下诏曰：“朕自北征以来，四方狱讼，积滞颇多。今休战息民，群臣其副朕意，详决之，无或冤枉。”及命北府宰相萧敌鲁等分道疏决。有辽铁恤之意，昉见于此。神册六年，克定诸夷，上谓侍臣曰：“凡国家庶务，巨细各殊，若宪度不明，则何以为治，群下亦何由知禁？”乃诏大臣定治契丹及诸夷之法，汉人则断以《律令》，仍置钏院以达民冤。至太宗时，治渤海人一依汉法，余无改焉。会同四年，皇族舍利郎君谋毒通事解里等，已中者二人，使重杖之，及其妻流于厥拔离弭河，族造药者。
世宗天禄二年，天德、萧翰、刘哥，及其弟盆都等谋反，天德伏诛，杖翰，流刘哥，遗盆都使辖戛斯国。夫四人之罪均而刑异。辽之世，同罪异论者盖多。
穆宗应历十二年，国舅帐郎君萧延之奴海里强陵拽剌秃里未及之女，以法无文，加之宫刑，仍付秃里以为奴。因著为令。
十六年，谕有司：“自先朝行幸顿次，必高立标识以禁行者。
比闻楚古辈，故低置其标深草中，利人误入，因之取财。自今有复然者，以死论。”然帝嗜酒及猎，不恤政事，五坊、掌兽、近侍、奉膳、掌酒人等，以獐鹿、野豕、鹘雉之属亡失伤毙，及私归逃亡，在造逾期，召不时至，或以奏对少不如意，或以饮食细故，或因犯者迁怒无辜，辄加炮烙铁梳之刑。甚者至于无算。或以手刃剌之，斩击射燎，断手足，烂肩股，折腰胫，划口碎齿，弃尸于野。且使筑封于其地，死者至百有侠人。京师置百尺牢以处系囚。盖其即位未久，惑女巫肖古之言，取人胆合延年药，故杀人颇众。后悟其诈，以鸣镝丛射、骑践杀之。
及海里之死，为长夜之饮，五坊、掌兽人等及左右给事诛戮者，相继不绝。虽尝悔其因怒滥刑，谕大臣切谏；在廷畏懦，鲜能匡救，虽谏又不能听。当其将杀寿哥、念古，殿前都点检耶律夷腊葛谏曰：“寿哥等毙所掌雉，畏罪而亡，法不应死。”帝怒，斩寿哥等，支解之。命有司尽取鹿人之在系者凡六十五人，斩所犯重者四十四人，余悉痛杖之。中有欲置死者，赖五子必摄等谏得免。已而怒颇德饲鹿不时，致伤而毙，遂杀之。季年，暴虐益甚，尝谓太尉化葛曰：“朕醉中有处决不当者，醒当覆奏。”徒能言之，意无悛意，故及于难。虽云虐止亵御，上不及大臣，下不及百姓，然刑法之制，岂人主快情纵意之具邪。
景宗在潜，已鉴其失。及即位，以宿卫失职，斩殿前都点检耶律夷腊葛。赵王喜隐自囚所擅去械锁，求见自辩，语之曰：“枉直未分，焉有出狱自辩之理？”命复絷之。既而躬录囚待，尽召而释之。保宁三年，以穆宗废钟院，穷民有冤者无所诉，故诏复之，仍使铸钏，纪诏其上，道所以废置之意。吴王稍为妈所告，有司请鞫，帝曰：“朕知其诬，若按问，恐余人效之。”命斩以徇。五年，近侍实鲁里误触神纛，法应死，杖而释之。庶几宽猛相济。然缓于讨贼，应历逆党至是始获而诛焉，议者以此少之。
圣宗冲年嗣位，睿智皇后称制，留心听断，尝劝帝宜宽法律。帝壮，益习国事，锐意于治。当时更定法令凡十数事，多合人心，其用刑又能详慎。先是，契丹及汉人相殴致死，其法轻重不均，至是一等科之。统和十二年，诏契丹人犯十恶，亦断以《律》。旧法，死囚尸市三日，至是一宿即听收瘗。二十四年，诏主非犯谋反大逆及流死罪者，其奴婢无得告首；若奴婢犯罪至死，听送有司，其主无得擅杀。二十九年，以旧法，宰相、节度使世选之家子孙犯罪，徒杖如齐民，惟免黥面，诏自今但犯罪当黥，即准法同科。开泰八年，以窃盗赃满十贯，为首者处死，其法太重，故增至二十五贯，其首处死，从者决流。尝敕诸处刑狱有冤，不能申雪者，听诣御史台陈诉，委官覆问。往时大理寺狱讼，凡开图片奏者，以翰林学士、给事中、政事舍人详决；至是始置少卿及正主之。犹虑其未尽，而亲为录囚。数遣使诣诸道审决冤滞，如邢抱朴之属，所至，人自以为无冤。
五院部民有自坏铠甲者，其长佛奴杖杀之，上怒其用法太峻，诏夺官。吏以故不敢酷。挞剌干乃方寸在醉言宫掖事，法当死，特贳其罪。五院部民偶遗火，延及木叶山兆域，亦当死，杖而释之，因著为法。至于敌八哥始窃蓟州王令谦家财，及觉，以刃刺令谦，幸不死。有司拟以盗论，止加杖罪。又那母古犯窃盗者十有三次，皆以情不可恕，论弃市。因诏自今三犯窃盗者，黥额、徒三年；四则黥面、徒五年；至于五则处死。若是者，重轻适宜，足以示训。近侍刘哥、乌古斯尝从齐王妻而逃，以赦，后会千龄节出首，乃诏诸近侍、护卫集视而腰斩之。于是国无幸民，纲纪修举，吏多奉职，人重犯法。故统和中，南京及易、平二州以狱空闻。至开泰五年，诸道皆狱空，有刑措之风焉。
故事，枢密使非国家重务，未尝亲决，凡狱讼惟夷离毕主之。及萧合卓、萧朴相继为枢密使，专尚吏才，始自听讼。时人转相效习，以狡智相高，风俗自此衰矣。故太平六年下诏曰：“朕以国家有契丹、汉人，故以南、北二院分治之，盖欲去贪枉，除烦扰也；若贵贱异法，则怨必生。夫小民犯罪，必不能动有司以达于，惟内族、外戚多恃恩行贿，以图苟免，如是则法废矣。自今贵戚以事被告，不以事之大小，并令所在官司按问，具申北、南院覆问得实以闻；其不按辄申，及受请托为奏言者，以本犯人罪罪之。”七年，诏中外大臣曰：“《制条》中有遗阙及轻重失中者，其条上之，议增改焉。”。</description></item><item><title>卷六十二志第三十一　刑法志下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-62/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-62/</guid><description>卷六十二志第三十一　刑法志下 兴宗即位，钦哀皇后始得志，昆弟专权。冯家奴等希钦哀意，诬萧浞卜等谋反，连及嫡后仁德皇后。浞卜等十余人与仁德姻援坐罪者四十余辈，皆被大辟，仍籍其家。幽仁德于上京，既而遣人弑之。迫殒非命，中外切愤。钦哀后谋废立，迁于庆州。及奉迎以归，颇复预事，其酷虐不得逞矣。然兴宗好名，喜变更，又溺浮屠法，务行小惠，数降赦宥，释死囚甚众。
重熙元年，诏职事官公罪听赎，私罪各从本法；子弟及家人受赇，不知情者，止坐犯人。先是，南京三司销钱作器皿三斤，持钱出南京十贯，及盗遗火家物五贯者处死；至是，铜逾三白，持钱及所盗物二十贯以上处死。二年，有司奏：“元年诏曰，犯重罪徒终身者，加以捶楚，而又黥面。是犯一罪而具三刑，宜免黥。其职事官及宰相、节度使世选之家子孙，犯奸罪至徒者，未审黥否？”上谕曰：“犯罪而悔过自新者，亦有可用之人，一黥其面，终身为辱，朕甚悯焉。”后犯终身徒者，止刺颈。奴婢犯逃，若盗其主物，主无得擅黥其面，刺臂及颈者听。犯窃盗者，初刺右臂，再刺在，三刺颈之右，四刺左，至于五则处死。五年，《新定条制》成，诏有司凡朝日执之，仍颁行诸道。盖纂修太祖以来法令，参以古制。其刑有死、流、杖及三等之徒，而五凡、五百四十七条。
时有群牧人窃易官印以马与人者，法当死，帝曰：“一马杀二人，不亦甚乎？”减死论。又有兄弟犯强盗当死，以弟从兄，且俱无子，特原其弟。至于枉法受赇，诈敕走递，伪学御书，盗外国贡物者，例皆免死。郡王贴不家奴弥里吉告其主言涉怨望，鞫之无验，当反坐，以钦哀皇后里言，竟不加罪，亦不断付其主，仅籍没焉。宁远军节度使萧白强掠乌古敌烈都详稳敌鲁之女为妻，亦以后言免死，杖而夺其官。梅里狗丹使酒杀人而逃，会永寿节出首，特赦其罪。皇妹秦国公主生日，帝幸其第，伶人张隋，本宋所遣汋者，大臣觉之以闻。召诘，款伏，乃遽释之。后诏诸职官私取官物者，以正盗论。诸帐郎君等于禁地射鹿，决杖三百，不征偿；小将军决二百已下；至百姓犯者决三百。圣宗之风替矣。
道宗清宁元年，诏诸宫都部署曰：“凡有机密事，即可面奏；余所诉事，以法施行。有投诽讪之书，其受及读者皆弃市。”
二年，命诸郡长吏和诸部例，与僚同决罪囚，无致枉死狱中。
下诏曰：“先时诸路死刑皆待决于朝，故狱讼留滞；自今凡强盗得实者，听即决之。”四年，复诏左夷离毕曰：“比诏外路死型，听所在官司即决。然恐未能悉其情，或有枉者。自今虽已款伏，仍令附近官司覆司。无冤然后决之，有冤者即具以闻。”
咸雍元年，诏狱囚无家者，给以粮。六年，帝以契丹、汉人风俗不同，国法不可异施，于是命惕隐苏、枢密使乙辛等更定《条制》。凡合于《律令》者，具载之；其不合者，别存之。
时校定官即重熙旧制，更窃盗赃二十五贯处死一条，增至五十贯处死；又删其重复者二条，为五百四十五条；取《律》一百七十三条，又创增七十一条，凡七百八十九条，增重编者至千余条。皆分类列。以大康间所定，复以《律》及《条例》参校，续增三十六条。其后因事续校，至大安三年止，又增六十七条。
条约既繁，典者不能遍习，愚民莫知所避，犯法者众，吏得因缘为奸。故五年诏曰：“法者所以示民信，而致国治。简易如天地，不忒如四时，使民可避而不可犯。比命有司纂修刑法，然不能明体朕意，多作条目，以罔民于罪，朕甚不取。自今复用旧法，余悉除之。”
然自大康元年，北院枢密使耶律乙辛等用事。宫婢单登等诬告宣懿皇后，乙辛以闻，即诏乙辛劾状，因实其事。上怒，族伶人赵惟一，斩高长命，皆籍其家，仍赐皇后自尽。三年，乙辛又与其党谋构昭怀太子，阴令右护卫太保耶律查剌，告知枢密院事萧速撒等八人谋立皇太子。诏按无状，出速撒、达不也外补，流护卫撒拨等六人。诏告首谋逆者，重加官赏；否则悉行诛戮。乙辛教牌印郎君萧讹都斡自首“臣尝预速撒等谋”，因籍姓名以告。帝信之，以乙辛等鞫按，至杖皇太子，囚之宫中别室，杀挞不也、撒剌等三十五人，又杀速撒等诸子；其幼稚及妇女、奴婢、家产，皆籍没之，或分赐群臣。燕哥等诈为太子爰书以闻，上大怒，废太子，徙上京，乙辛寻遣人杀于囚所。帝犹不寤，朝迁上下，无复纪律。
天祚乾统元年，凡大康三年预乙辛所害者悉复官爵，籍没者出之，流放者还乡里。至二年，始发乙辛等，剖棺戮尸，诛其子孙，余党子孙减死，徙边，其家属奴婢皆分赐被害之家。
如耶律挞不也、萧达鲁古等，党人之尤凶狡者，皆以赂免。至于覆军失城者，第免官而已。行军将军耶律涅里三人有禁地射鹿之罪，皆弃市。其职官诸局人有过者，镌降决断之外，悉从军赏罚无章，怨讟日起；剧盗相挻，叛亡接踵。天祚大恐，益务绳以严酷，由是投崖、炮掷、钉割、脔杀之型复兴焉。或有分尸五京，甚者至取其心献祖庙。虽由天祚救患无策，流为残忍，亦由祖宗有以启之也。辽之先代，作法尚严。使春子孙皆有君人之量，知所自择，犹非祖宗贻谋之道；不幸一有昏暴者，少引以藉口，何所不至。然辽之季世，与其先代用刑同，而兴亡异者何欤？盖创业之君，旋立于法未定之前，民犹未敢测也；亡国之主，施之于法既定之后，民复何所赖焉。此其所为异也。
传曰：“新国轻典。”岂独权事宜而已乎？
天祚末年，游畋无度，颇有倦勤意。诸子惟文妃所生敖卢斡最贤。萧奉先乃元妃兄，深忌之。会文妃之女兄适耶律挞曷里，女弟适耶律余睹，奉先乃诬告余睹等谋立晋王，尊天祚为太上皇。遂戮挞曷里及其妻，赐文妃自尽，敖卢斡以不与谋得免。及天祚西狩奉圣州，又以耶律撒八等欲劫立敖卢斡，遂诛撒八，尽其党与。敖卢斡以有人望，即日赐死。当时从行百官、诸局承应人及军士闻者，皆流涕。
盖自兴宗时，遽起大狱，仁德皇后戕于幽所，辽政始衰。
道宗杀宣懿皇店，迁昭怀太子，太子寻被害。天祚知其父之冤，而已亦几殆，至是又自杀其子敖卢斡。传曰：“于所厚者薄，无所不薄矣。”辽二百余年，骨肉屡相残灭。天祚荒暴尤甚，遂至于亡。噫！</description></item><item><title>卷六十三列传第一　后妃</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-63/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-63/</guid><description>卷六十三列传第一　后妃 肃祖昭烈皇后萧氏懿祖庄敬皇后萧氏玄祖简献皇后萧氏德祖宣简皇后萧氏太祖淳钦皇后述律氏太宗靖安皇后萧氏世宗怀节皇后萧氏世宗妃甄氏穆宗皇后萧氏景宗睿智皇后萧氏圣宗仁德皇后萧氏圣宗钦哀皇后萧氏兴宗仁懿皇后萧氏兴宗贵妃萧氏道宗宣懿皇后萧氏道宗惠妃萧氏天祚皇后萧氏天祚德妃萧氏天祚文妃萧氏天祚元妃萧氏《书》始嫔虞，《诗》兴《关睢》。国史记载，往往自家而国，以立天下之本。然尊卑之分，不可易也。司马迁列吕后于《纪》；班固因之，而传元后于外戚之后；范晔登后妃于《帝纪》。天子纪年以叙事谓之《纪》，后曷为而纪之？自晋史列诸后以首《传》，隋、唐以来，莫之能易也。
辽因突厥，称皇后曰“可敦”，国语谓之“忒俚塞”，尊称曰“褥斡麽”，盖以配后土而母之云。大祖称帝，尊祖母曰太皇太后，母曰皇太后，嫔曰皇后。等以徽称，加以美号，质于隋、唐，文于故俗。后族唯乙室、拔里氏，而世任其国事。
太祖慕汉高皇帝，故耶律兼称刘氏；以乙室、拔里比萧相国，遂为萧氏。
耶律俨、陈大任《辽史后妃传》，大同小异，酌取其当著于篇。肃祖昭烈皇后萧氏，小字卓真。归肃祖，生四子，见《皇子表》。乾统三年，追尊昭烈皇后。
懿祖庄敬皇后萧氏，小字牙里辛。肃祖尝过其家曰：“同姓可结交，异姓可结婚。”知为萧氏，为懿祖聘焉。生男女七人。乾统三年，追尊庄敬皇后。
玄祖简献皇后萧氏，小字月里朵。玄祖为狠德所害，后嫠居，恐不免，命四子往依邻家耶律台押，乃获安。太祖生，后以骨相异常，惧有阴图害者，鞠之别帐。重熙二十一年，追尊简献太后。德祖宣简皇后萧氏，小字严母斤。遥辇氏宰相剔刺之女。
男、女六人，太祖长子也。天显八年崩，袝德陵。重熙二十一年，追尊宣简皇后。
太祖淳钦皇后述律氏，讳平，小字月理朵。其先回鹘人糯思，生魏宁舍利，魏宁生慎思梅里，慎思生婆姑梅里，婆姑娶匀德恝王女，生后于契丹右大部。婆姑名月碗，仕遥辇氏为阿扎割只。
后简重果断，有雄略。尝至辽、土二河之会，有女子乘青牛车，仓卒避路，忽不见。未几，童谣曰：“青牛妪，曾避路。”
盖谚谓地祗为青牛妪云。
太祖即位，群臣上尊号曰地皇后。神册元年，大册，加号应天大明地皇后。行兵御众，后尝与谋。太祖尝渡碛击党项，黄头、臭泊二室韦乘虚袭之；后知，勒兵以待，奋击，大破之，名震诸夷。
时晋王李存勖欲结援，以叔母事后。幽州刘守光遣韩延徽求援，不拜，太祖怒，留之，使牧马。后曰：“守节不屈，贤者也。宜礼用之。”太祖乃召延徽与语，大悦，以为谋主。吴主李嚈献猛火油，以水沃之愈炽。太祖选三万骑以攻幽州。后曰：“岂有试油而攻人国者？”指帐前树曰：“无皮可以生乎？”
太祖曰：“不可。”后曰：“幽州之有土有民，亦犹是耳。吾以三千骑掠其四野，不过数年，困而归我矣，何必为此？万一不胜，为中国笑，吾部落不亦解体乎！”其平渤海，后与有谋。
太祖崩，后称制，摄军国事。及葬，欲以身殉，亲戚百官力谏，因断右腕纳于柩。太宗即位，尊为皇太后。会同初，上尊号曰广德至仁昭烈崇简应天皇太后。初，太祖尝谓太宗必兴我家，后欲令皇太子倍避之，太祖册倍为东丹王。太祖崩，太宗立，东丹王避之唐。太后常属意于少子李胡。太宗崩，世宗即位于镇阳，太后怒，遣李胡以兵逆击。李胡败，太后亲率师遇于潢河之横渡。赖耶律屋质谏，罢兵。迁太后于祖州。
应历三年崩，年七十五，袝祖陵，谥曰贞烈。重熙二十一年，更今谥。
太宗靖安皇后萧氏，小字温，淳钦皇后弟室鲁之女。帝为大元帅，纳为妃，生穆宗。及即位，立为皇后。性聪慧洁素，尤被宠顾，虽军旅、田猎必与。天显十年崩，谥彰德，葬奉陵。
重熙二十一年，更今谥。</description></item><item><title>卷六十四列传第二　宗室</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-64/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-64/</guid><description>卷六十四列传第二　宗室 义宗倍子平王隆先晋王道隐章肃皇帝李胡子宋王喜隐顺宗浚晋王敖卢斡义宗，名倍，小字图欲，太祖长子，母淳钦皇后萧氏。幼聪敏好学，外宽内挚。神册元年春，立为皇太子。
时太祖问侍臣曰：“受命之君，当事天敬神。有大功德者，朕欲祀之，何先？”皆以佛对。太祖曰：“佛非中国教。”倍曰：“孔子大圣，万世所尊，宜先。”太祖大悦，即建孔子庙，诏皇太子春秋释奠。
尝从征乌古、党项，为先锋都统，及经略燕地。太祖西征，留倍守京师，因陈取渤海计。天显元年，从征渤海。拔扶余城，上欲括户口，倍谏曰：“今始得地而料民，民必不安。若乘破竹之势，径造忽汗城，克之必矣。”太祖从之。倍与大元帅德光为前锋，夜围忽汗城，大諲撰穷蹙，请降。寻复叛，太祖破之。改其国曰东丹，名其城曰天福，以倍为人皇王主之。仍赐天子冠服，建元甘霹，称制，置左右大次四相及百官，一用汉法。岁贡布十五万端，马千匹。上谕曰：“此地濒海，非可久居，留汝抚治，以见朕爱民之心。”驾将还，倍作歌以献。陛辞，太祖曰：“得汝治东土，吾复何忧。”倍号泣而出。遂如仪坤州。
未几，诸部多叛，大元帅讨平之。太祖讣至，倍即日奔赴山陵。倍知皇太后意欲立德光，乃谓公卿曰：“大元帅功德及人神，中外攸属，宜主社稷。”乃与群臣请于太后而让位焉。
于是大元帅即皇帝位，是为太宗。
太宗即立，见疑，以东平为南京，徙倍居之，尽迁其民。
又置卫士阴伺动称。倍既归国，命王继远撰《建南京碑》，起书楼于西宫，作《乐田园诗》。唐明宗闻之，遣人跨海持书密召倍。倍因畋海上。使再至，倍谓左右日：“我以天下让主上，今反见疑；不如适他国，以成吴太伯之名。”立木海上，刻诗曰：“小山压大山，大山全无力。羞见故乡人，从此投外国。”
携高美人，载书浮海而去。
唐以天子仪卫迎倍，倍坐船殿，众官陪列上寿。至汴，见明宗。明宗以庄宗后夏氏妻之，赐姓东丹，名之曰慕华。改瑞州为怀化军，拜怀化军节度使、瑞慎等州观察使。复赐姓李，名赞华。移镇滑州，遥领虔州节度使。倍虽在异国，常思其亲，问安之使不绝。
后明宗养子从珂弑其君自立，倍密报太宗曰：“从珂弑君，盍讨之。”及太宗立石敬塘为晋王，加兵于洛。从珂欲自焚，召倍与俱，倍不从，遣壮士李彦绅害之，时年三十八。有一僧为收瘗之。敬瑭入洛，丧服临哭，以王礼权厝。后太宗改葬千医巫闾山，谥曰文武元皇王。世宗即位，谥让国皇帝，陵曰显陵。统和中，更谥文献。重熙二十年，增谥文献钦义皇帝，庙号义宗，及谥二后曰端顺，曰柔贞。倍初市书至万卷，藏于医巫闾绝顶之望海堂。通阴阳，知音律，精医药、砭爇之术。工辽、汉文章，尝译《阴符经》。
善画本国人物，如《射骑》、《猎雪骑》、《千鹿图》，皆入宋秘府。然性刻急好杀，婢妾微过，常加刲灼。夏氏惧而求削发为尼。五子：长世宗，次娄国、稍、隆先、道隐，各有传。
平王隆先，字团隐，母大氏。
景宗即位，始封平王。未几，兼政事令，留守东京。薄赋税，省刑狱，恤鳏寡，数荐贤能之士。后与统军耶律室鲁同讨高丽有功，还薨，葬医巫闾山之道隐谷。
平王为人聪明，博学能诗，有《阆苑集》行于世。
保宁之季，其子陈哥与渤海官属谋杀其父，举兵作乱，上命轘裂于市。
晋王道隐，字留隐，母高氏。
道隐生于唐，人皇王遭李从珂之害，时年尚幼，洛阳僧匿而养之，因名道隐。太宗灭唐，还京，诏赐外罗山地居焉。性沉静，有文武才，时人称之。</description></item><item><title>卷六十五　列传第三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-65/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-65/</guid><description>卷六十五　列传第三 耶律曷鲁萧敌鲁阿古只耶委斜涅赤老古颇德耶律欲稳耶律海里
耶律曷鲁，字控温，一字洪隐，迭刺部人。祖匣马葛，简宪皇帝兄。父偶思，遥辇时为本部夷离堇，曷鲁其长子也。
性质厚。在髫鬓，与太祖游，从父释鲁奇之曰：“兴我家者，必二儿也。”太祖既长，相与易裘马为好，然曷鲁事太祖弥谨。会滑哥弑其父释鲁，太祖顾曷鲁曰：“滑哥弑父，料我必不能容，将反噬我。今彼归罪台晒为解，我姑与之。是贼吾不忘也！”自是，曷鲁常佩刀从太祖，以备不虞。
居久之，曷鲁父偶思病，召曷鲁曰：“阿保机神略天授，汝率诸弟赤心事之。”几而太祖来问疾，偶思执其手曰：“尔命世奇才。吾儿蜀鲁者，他日可委以事，吾已谕之矣。”既而以诸子属之。
太祖为挞马狘沙里，参预部族事，曷鲁领数骑召小黄室韦来附。太祖素有大志，而知曷鲁贤，军国事非曷鲁议不行。会讨越兀与乌古部，曷鲁为前锋，战有功。
及太祖为迭刺部夷离堇，讨英部，其长术里通险而垒，攻莫能下，命曷鲁持一笴往谕之。既入，为所执。乃说奚曰：“契丹与奚言语相通，实一国也。我夷离堇于奚岂有輘轹之心哉？汉人杀我祖奚首，夷离堇怨次骨，日夜思报汉人。顾力单弱，使我求援于奚，传矢以示信耳。夷离堇受命于天，抚下以德，故能有此众也。今奚杀我，违天背德，不祥莫大焉。且兵连祸结，当自此始，岂尔国之利乎！”述里感其言，乃降。
太祖为于越，秉国政，欲命曷鲁为迭刺部夷离堇。辞曰：“贼在君侧，未敢远去。”太冢讨黑车子室韦，幽州刘仁恭遣养子霸率众来救。曷鲁伏兵桃山，俟霸众过半而要之；与太祖合击，斩获甚众，遂降室韦。太祖会李克用于云州，时曷鲁侍，克用顾而壮之曰：“伟男子为谁？”太祖曰：“吾族曷鲁也。”
会遥辇痕德堇可汗殁，群臣奉遗命请立太祖。太祖辞曰：“昔吾祖夷离堇雅里尝以不当立而辞，今若等复为是言，何欤？”
曷鲁进曰：“曩吾祖之辞，遗命弗及，符瑞未见，第为国人所推戴耳。今先君言犹在耳，天人所与，若合符契。天不可逆，人不可拂，而君命不可违也。”太祖曰：“遗命田然，汝焉知天道？”曷鲁曰：“闻于越之生也，神光属天，异香盈幄，梦受神诲，龙锡金佩。天道无私，必应有德。我国削弱，齮龁于邻部日久，以故生圣人以兴起之。可汗知天意，故有是命。
且遥辇九营棋布，非无可立者；小大臣民属心于越，天也。昔者于越伯父释鲁尝曰：‘吾犹蛇，儿犹龙也。’天时人事，几不可失。”太祖犹未许。是夜，独召曷鲁责曰：“众以遗命迫我。汝不明吾心，而亦俯随耶？”曷鲁曰：“在昔夷离堇雅里虽推戴者众，辞之，而立阻午为可汗。相传十余世，君臣之分乱，纪纲之统隳。委质他国，若缀斿然。羽檄逢午，民疲奔命。
兴王之运，实在今日。应天顺人，以答顾命，不可失也。”太祖乃许。明日，即皇帝位，命曷鲁总军国事。
时制度未讲，国用未充，扈从未备；用诸弟刺葛等往往凯非望。太祖官行营始置腹心郡，选诸部豪健二千余充之，以曷鲁及萧敌鲁总焉。已而诸弟之乱作，太祖命曷鲁总领军事，讨平之，以功为迭刺部夷离堇。时民更兵焚剽，日以损敝，曷鲁抚辑有方，畜牧益滋，民用富庶。乃讨乌古部，破之。自是震慑，不敢复叛。乃请制朝仪、建元，率百官上尊号。太祖既备礼受册，拜谒备为阿鲁敦于越。“阿鲁敦”者，辽言盛名也。
后太祖伐西南诸夷，数为前锋。神册二年，从逼幽州，与唐节度使周德威拒战可汗州西，败其军，遂围幽州，未下。太祖以时暑班师，留曷备与卢国用守之。俄而救兵继至，曷鲁等以军少无援，退。
三年七月，皇都既成，燕群臣以落之。曷鲁是日得疾薨，年四十七。既葬，赐名其阡宴答，山曰于越峪，诏立石纪功。
清宁间，命立祠上京。
初，曷鲁病革，太祖临视，问所欲言。曷鲁曰：“陛下圣德宽仁，群生咸遂，帝业隆兴。臣既蒙宠遇，虽瞑目无憾。惟析迭刺部议未决，愿亟行之。”及薨，太祖流涕曰：“斯人若登三五载，吾谋蔑不济矣！”
后太祖二十一功臣，各有所拟，以曷鲁为心云。子惕刺、撒刺，俱不仕。</description></item><item><title>卷六十六　列传第四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-66/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-66/</guid><description>卷六十六　列传第四 耶律敌刺萧痕笃康默记孙延寿韩延徽子德枢孙绍勋绍芳资让韩知古子匡嗣孙德源德凝
耶律敌刺，字合鲁隐，遥辇鲜质可汗之子。太祖践昨，与敞稳海里同心辅政。太祖知其忠实，命掌礼仪，且诿以军事。
后以平内乱功，代辖里为奚六部吐里，卒。
敌刺善骑射，颇好礼文。
萧痕笃，字儿里轸，迭刺部人。其先相遥辇氏。
痕笃少糠慨，以才能自任。早隶太祖帐下，数从征讨。既践阵，除北府宰相。痕笃事亲孝，为政尚宽简。
康默记，本名照。少为蓟州衙校，太祖侵蓟州得之，爱其材，隶麾下。一切蕃、汉相涉事，属默记折衷之，悉合上意。
时诸部新附，文法未备，默记推析律意，论决重轻，不差毫厘。罹禁纲者，人人自以为不冤。顷之，拜左尚书。神册三年，始建都，默记董役，人咸劝趋，百日而讫事。五年，为皇都夷离毕。会太祖出师居庸关，命默记将汉军进逼长芦水寨，俘馘甚众。
天赞四年，亲征渤海，默记与韩知古从。后大諲撰叛，命诸将攻之。默记分薄东门，率骁勇先登。既拔，与韩延徽下长岭府。军还，已下城邑多叛，默记与阿古只平之。
既破回跋城，归营太祖山陵毕，卒。佐命功臣其一也。
孙延寿，字胤昌，少倜傥，调其所亲：“大丈夫为将，当效节边垂，马革裹尸。”景宗特授干牛卫大将军。宋人攻商京，诸将既成列，延寿独奋击阵前，敌遂大溃。以功遥授保大军节度使。乾亨三年卒。
韩延徽，字藏明，幽州安次人。父梦殷，累官蓟、儒、顺三州刺史。延徽少英，燕帅刘仁恭奇之，召为幽都府文学、平州录事参军，同冯道祗候院，授幽州观察度支使。
后守光为帅，延徽来聘，太祖怒其不屈，留之。述律后谏曰：“彼秉节弗挠，贤者也，奈何困辱之？”太祖召与语，合上意，立命参军事。攻党项、室韦，服诸部落，延徽之筹居多。
乃请树城郭，介市里，以居汉人之降者。又为定配偶，教垦艺，以生养之。以故逃亡者少。
居久之，慨然杯其乡里，赋诗见意，遂亡归唐。已而与他将王缄有隙，惧及难，乃省亲幽州，匿故人王德明舍。德明问所适，延徽曰：“吾将复走契丹。”德明不以为然。延徽笑曰：“彼失我，如失左右手，其见我必喜。”既至，太祖问故。
延徽曰：“忘亲非孝，弃君非忠。臣虽挺身逃，臣心在陛下。臣是以复来。”上大悦，赐名曰匣列。“匣列。”辽言复来也。
即命为守政事令、崇文馆大学士，中外事悉令参决。</description></item><item><title>卷六十七　列传第五</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-67/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-67/</guid><description>卷六十七　列传第五 耶律觌烈弟羽之耶律铎臻弟古突品不王郁耶律图鲁窘
耶律觌烈，字兀里轸，六院部蒲古只夷离堇之后。父偶思，亦为夷离堇。
初，太祖为于越时，觌烈以谨愿宽恕见器使。既即位，兄曷鲁典宿卫，以故卖觌烈入侍帷幄，与闻政事。神册三年，曷鲁薨，命觌烈为迭刺部夷离堇，属以南方事。会讨党项，皇太子为先锋，觌烈副之。军至天德、云内，分道并进。觌烈率遍师渡河力战，斩获甚众。
天赞初，析迭刺部为北、南院，南夷离堇。时大元帅率师由古北口略燕地，觌烈徇山西，所至城堡皆下，太祖嘉其功，锡赍甚厚。从伐渤海，拔扶余城，留觌烈与寅底石守之。
天显二年，留守南京。十年卒，年五十六。弟羽之。
羽之，小字兀里，字寅底晒。幼豪爽不群，长嗜学，通诸部语。太祖经营之初，多预军谋。天显元年，渤海平，立皇太子为东丹王，以羽之为中台省右次相。时人心未安，左大相迭刺不逾月薨，羽之荏事勤恪，威信并行。
太宗即位，上表曰：“我大圣天皇始有东土，择贤辅以抚斯民，不以臣愚而任之。国家利害，敢不以闻。渤海昔畏南朝，阻险自卫，居忽汗城。今去上京辽邈，既不为用，又不罢戍，果何为哉？先帝因彼离心，乘衅而动，故不战而克。天授人兴，彼一时也。遗种浸以蕃息，今居远境，恐为后患。梁水之地乃其故乡，地衍土沃，有木铁盐鱼之利。乘其微弱，徙还其民，万世长策也。彼得故乡，又获木铁盐鱼之饶，必安居乐业。然后选徒以翼吾左，突厥、党项、室韦夹辅吾右，可以坐制南邦，混一天下，成圣祖未集之功，贴后世无疆之福。”表奏，帝嘉纳之。是岁，诏徙东丹国民于梁水，时称其善。
人皇王奔唐，羽之镇抚国人，一切如故。以功加守太傅，迁中台省左相。会同初，以册礼赴阙，加特进。表奏左次相渤海蓟贪墨不法事，卒。子和里，终东京留守。
耶律铎臻，字敌辇，六院部人。祖蒲古只，遥辇氏时再为本部夷离堇。耶律狼德等既害玄祖，暴横益肆。蒲古只以计诱其党，悉诛夷之。
铎臻幼有志节，太祖为于越，常居左右。后即位，梁人遣使求辕轴材，太祖难之。铎臻曰：“梁名求材，实觇吾轻重。
宜答曰：‘材之所生，必深山穷谷，有神司之，须白鼻赤驴祷词，然后可伐。’如此，则其语自塞矣。”已而果然。
天赞三年，将伐渤海，铎臻谏曰：“陛下先事渤海，则西夏必蹑吾后。请先西讨，庶无后顾忧。”太祖从之。及淳钦皇后称制，恶铎臻，囚之，誓曰：“铁锁朽，当释汝！”既而召之，使者欲去锁，铎臻辞曰：“铁未朽，可释乎？”后闻，嘉叹，趣召释之。天显二年卒。弟古、突吕不。
古，字涅刺昆，初名霞马葛。太祖为于越，尝从略地山右。
会李克用于云州，古侍，克用异之曰：“是儿骨相非常，不宜使在左右。”以故太祖颇忌之。时方西讨，诸弟乱作，闻变，太祖间古与否，曰无。喜曰：“吾无忠矣！”趣召古议。古陈殄灭之策，后皆如言，以故锡赍甚厚。
神册未，南伐，以古佐右皮室详稳老古，与唐兵战于云碧店。老古中流矢，伤甚，太祖疑古阴害之。古知上意，跪曰：“陛下疑臣耻居老古麾下耶？及今老古在，请遣使问之。”太祖使问老古，对曰：“臣于古无可疑者。”上意乃释。老古卒，遂以古为右皮室详稳。
既卒，太祖谓左右曰：“古死，犹长松自倒，非吾伐之也。”
突吕不，字铎衮，幼聪敏嗜学。事太祖见器重。及制契丹大字，突吕不赞成为多。未几，为文班林牙，领国子博士、知制浩。明年，受诏撰决狱法。</description></item><item><title>卷六十八　列传第六</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-68/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-68/</guid><description>卷六十八　列传第六 耶律解里耶律拔里得耶律朔古耶律鲁不古赵延寿高模翰赵思温耶律沤里思张砺
耶律解里，字泼单，突吕不部人。世为小吏。解里早隶太宗麾下，擢为军校。天显间，唐攻定州，既陷，解里为唐兵所获；晋高祖立，始归国。太宗贳其罪，拜御史大夫。
会同九年伐晋，师次游沱河，夺中渡桥，降其将杜重威。
上命解里与降将张颜泽率骑兵三千疾趋河南，所至无敢当其锋。
既入汴，解里等迁晋主重贵于开封府。彦泽恣杀掠，乱宫掖，解里不能禁，百姓骚然，莫不怨愤。车驾至京，数彦泽罪，斩于市，汴人大悦；解里亦被诘责，寻释之。
天禄间，加守太子太傅。应历初，置本部令稳，解里世其职，卒。
耶律拔里得，字孩邻，太祖弟刺葛之子。太宗即位，以亲爱见任。
会同七年，讨石重贵，拔里得进围德州，下之，擒刺史师居璠等二十七人。九年，再举兵，次滹沱河，降杜重威，战功居多。太宗入汴，以功授安国军节度使，总领河北道事。师还，州郡往往叛，以应刘知远，拔里得不能守而归。
世宗即位，迁中京留守，卒。
耶律朔古，字弥骨顶，横帐孟父之后。幼为太祖所养。既冠，为右皮室详稳。从伐渤海，战有功。
天显七年，授三河乌古部都详稳。平易近民，民安之，以故久其任。会同间，为惕隐。时晋主石重贵渝盟，帝亲征，晋将杜重威拥众拒滹沱。月余，帝由他渡沱。朔古与赵延寿据中渡桥，重威兵却，遂降。是岁，人汴。
世宗即位，朔古奉大宗丧归上京，佐皇太后出师，坐是免官，卒。
耶律鲁不古，字信宁，太祖从侄也。初，太祖制契丹国字，鲁不古以赞成功，授林牙、监修国史。
后率偏师，为西南边大详稳，从伐党项有功。会河东节度使石敬瑭为其主所讨，遣人求援，鲁不古导送于朝，如其请。
帝亲率师往援，鲁不古从击唐将张敬达于太原北，败之。会同初，从讨党项，俘获最诸将，师还。
天禄中，拜于越。六年，为北院大王。终年五十五。
赵延寿，本姓刘，恒山人。父邟，令蓨。梁开平初，沧州节度使刘守文陷蓨，其稗将赵德钧获延寿，养以为子。</description></item><item><title>卷六十九　列传第七</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-69/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-69/</guid><description>卷六十九　列传第七 耶律屋质耶律吼何鲁不耶律安搏耶律洼耶律颓昱耶律挞烈耶律屋质，字敌辇，系出孟父房。姿简静，有器识，重然诺。遇事造次，处之从容，人莫能测。博学，知天文。
会同间，为惕隐。太宗崩，诸大臣立世宗，太后闻之，怒甚，遣皇子李胡以兵逆击，遇安端、刘哥等于泰德泉，败归。
李胡尽执世宗臣僚家属，谓守者曰：“我战不克，先殪此曹！”
人皆恟恟相谓曰：“若果战，则是父子兄弟相夷矣！”军次潢河横渡，隔岸相拒。
时屋质从太后，世宗以屋质善筹，欲行间，乃设事奉书，以试太后。太后得书，以示屋质。屋质读竟，言曰：“太后佐太祖定天下，故臣愿竭死力。若太后见疑，臣虽欲尽忠，得乎？
为今之计，莫若以言和解，事必有成；否即宜速战，以决胜负。然人心一摇，国祸不浅，惟太后裁察。”太后曰：“我若疑卿，安肯以书示汝？”屋质对曰：“李胡、永康王皆太祖子孙，神器非移他族，何不可之有？太后宜思长策，与永康王和议。”太后曰：“谁可遣者？”对曰：“太后不疑臣，臣请往。万一永康王见听，庙社之福。”太后乃遣屋质授书于帝。
帝遣宣徽使耶律海思复书，辞多不逊。屋质谏曰：“书意如此，国家之优未艾也。能释怨以安社稷，则臣以为莫若和好。”
帝曰：“彼众乌合，安能敌我？”屋质曰：“即不敌，奈骨肉何！况未知孰胜？借曰幸胜，诸臣之族执于李胡者无噍类矣。以此计之，惟和为善。”左右闻者失色。帝良久，问曰：“若何而和？”屋质对曰：“与太后相见，各纾忿恚，和之不难；不然，决战非晚。”帝然之，遂遣海思诣太后约和。往返数日，议乃定。
始相见，怨言交让，殊无和意。太后谓屋质曰：“汝当为我画之。”屋质进曰：“太后与大王若能释怨、臣乃敢进说。”
太后曰：“汝第言之。”屋质借谒者筹执之，谓太后曰：“昔人皇正在，何故立嗣圣？”太后曰：“立嗣圣者，太祖遗旨。”
又曰：“大王何故擅立，不禀尊亲？”帝曰：“人皇王当立而不立，所以去之。”屋质正色曰：“人皇王舍父母之国而奔唐，子道当如是耶？大王见太后，不少逊谢，惟怨是寻。太后牵于偏爱，托先帝遗命，妄授神器。如此何敢望和，当速交战！”
掷筹而退。太后泣曰：“向太祖遭诸弟乱，天下茶毒，疮痍末复，庸可再乎！”乃索筹一。帝曰：“父不为而子为，又谁咎也。”亦取筹而执。左右感激，大恸。
太后复谓屋质曰：“议既定，神器竟谁归？”屋质曰：“太后若授水康王，顺天合一，复何疑？”李胡厉声曰：“我在，兀欲安得立！”屋质曰：“礼有世嫡，不传诸弟。昔嗣圣之立，尚以为非，况公暴戾残忍，人多怨言。万口一辞，愿立永康王，不可夺也。”太后顾李胡曰：“汝亦闻此言乎？汝实自为之！”
乃许立永康。
帝谓屋质曰：“汝与朕属尤近，何反助太后？”屋质对曰：“臣以社稷至重，不可轻付，故如是耳。”上喜其忠。
天禄二年，耶律天德、萧翰谋反下狱，惕隐刘哥及其弟盆都结天德等为乱。耶律石刺潜告屋质，屋质遽引入见，白其事。
刘哥等不服，事遂寝。未几，刘哥邀驾观樗蒲，捧觞上寿，袖刃而进。帝觉，命执之，亲诘其事、刘哥自誓，帝复不问。屋质奏曰：“当使刘哥与石刺对状，不可辄恕。”帝曰：“卿为朕鞫之。”屋质率剑士往讯之，天德等伏罪，诛天德，杖翰，迁刘哥，以盆都使辖戛斯国。</description></item><item><title>卷七十　列传第八</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-70/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-70/</guid><description>卷七十　列传第八 耶律夷腊葛萧海琢萧护思萧思温萧继先
耶律夷腊葛，字蓟散，本官分人检校太师合鲁之子。
应历初，以父任入侍。数岁，始为殿前都点检。时上新即位，疑诸王有异志，引夷腊葛为布衣交，一切机密事必与之谋，迁寄班都知，赐宫户。
时上酗酒，数以细故弑人。有监雉看因伤雉而亡，获之欲诛，夷腊葛谏曰：“是罪不应死。”帝竟弑之，以尸付夷腊葛曰：“收汝故人！”夷腊葛终不为止。复有监鹿详稳亡一鹿，下狱当死，夷腊葛又谏曰：“人命至重，岂可为一兽弑之？”
良久，得免。
辽法，騼歧角者，惟天子得射。会秋猎，善为鹿鸣者呼一騼至，命夷腊葛射，应弦而踣。上大悦，赐金、银各百两，名马百疋，及黑山东抹真之地。
后穆宗被弑，坐守卫不严，被诛。萧海瓈，字寅的哂，其先遥辇氏时为本部夷离堇；父塔列，天显间为本部令稳。
海瓈貌魁伟，膂力过人。天禄间，娶明王安端女蔼因翁主。
应历初，察割乱，蔼因连坐，继娶嘲瑰翁主。上以近戚，嘉其勤笃，命预北府宰相选。顷之，总知军国事。
时诸王多坐反逆，海瓈为人廉谨，达政体，每被命按狱，多得其情，人无冤者，由是知名。汉主刘承钧每遣使入贡，必别致币物，诏许受之。年五十卒，帝愍悼，辍朝二日。
萧护思，字延宁，世为北院吏，累迁御史中丞，总典群牧部籍。应历初，迁左客省便。未几，拜御史大夫。时诸王多坐事系狱，上以护思有才干，诏穷治，称旨，改北院枢密使，仍命世预宰相选。护思辞曰：“臣子孙贤否未知，得一客省使足矣。”
从之。上晚岁酗酒，用刑多滥，护思居要地，龊龊自保，未尝一言匡救，议者以是少之。年五十七卒。
萧思温，小字寅古，宰相敌鲁之族弟忽没里之子。通书史。
太宗时为奚秃里主尉，尚燕国公主，为群牧都林牙。思温在军中，握齱修边幅，僚佐皆言非将帅才。寻为南京留守。
初，周人攻扬州，上遣思温蹑其后，惮暑不敢进，拔缘边数城而还。后周师来侵，围冯母镇，势甚张。思温请益兵，帝报曰：“敌来，则与统军司并兵拒之；敌去，则务农作，勿劳士马。”会敌入束城，我军退渡滹沱而屯。思温勒兵徐行，周军数日不动。思温与诸将议曰：“敌众而锐，战不利则有后患。
不如顿兵以老其师，蹑而击之，可以必胜。”诸将从之。遂与统军司兵会，饰他说请济师。周人引退，思温亦还。
己而，周主复北侵，与其将傅元卿、李崇进等分道并进，围瀛州，陷益津、瓦桥、淤口三关，垂迫固安。思温不知计所出，但云车驾旦夕至；麾下士奋跃请战，不从。已而，陷易、瀛、莫等州，京畿人皆震骇，往往遁入西山。思温以边防失利，恐朝廷罪己，表请亲征。会周主荣以病妇，思温退至益津，伪言不知所在。遇步卒二千余人来拒，败之。是年，闻周丧，燕民始安，乃班师。</description></item><item><title>卷七十一　列传第九</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-71/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-71/</guid><description>卷七十一　列传第九 室昉耶律贤适女里郭袭耶律阿没里
室昉，字梦奇，南京人。幼谨厚笃学，不出外户者二十年，虽里人莫识。其精如此。
会同初，登进士第，为卢龙巡捕官。太宗人汴受册礼，诏昉知制诰，总礼仪事。天禄中，为南京留守判官。应历间，累迁翰林学士，出入禁闼十余年。保宁间，兼政事舍人，数延问古今治乱得失，奏对称旨。上多昉有理剧才，改南京副留守，决讼平允，人皆便之。迁工部尚书，寻改枢密副使，参知政事。
顷之，拜枢密使，兼北府宰相，加同政事门下平章事。乾亨初，监修国史。
统和元年，告老，不许。进《尚书无逸篇》以谏，太后闻而嘉奖。二年秋，诏修诸岭路，昉发民夫二十万，一日毕功。
是时，昉与韩德让、耶律斜轸相友善，同心辅政，整析蠹弊，知无不言，务在息民薄赋，以故法度修明，朝无异议。
八年，复请致政。诏入朝免拜，赐几杖，太后遣阁门使李从训持诏劳问，令常居南京，封郑国公。初，晋国公主建佛寺于南京，上许赐额。昉奏曰：“诏书悉罪无名寺院。今以主请赐额，不惟违前诏，恐此风愈炽。”上从之。表进所撰《实录》二十卷，手诏褒之，加政事令，赐帛六百匹。
九年，荐韩德让自代，不从。上以劝年老苦寒，赐貂皮衾褥，许乘辇入朝。病剧，遣翰林学士张干就第授中京留守，加尚父。卒，年七十五。上磋悼，辍朝二日，赠尚书令。遗言戒厚葬。恐人誉过情，自志其墓。
耶律贤适，字阿古真，于越鲁不古之子。嗜学有大志，滑稽玩世，人莫之知。惟于越屋质器之，尝谓人曰：“是人当国，天下幸甚。”
应历中，朝臣多以言获谴，贤适乐于静退，游猎自娱，与亲朋言不及时事。会讨乌古还，擢右皮室详稳。景宗在藩邸，常与韩匡嗣、女里等游，言或刺讥，贤适劝以宜早疏绝，由是穆宗终不见疑，贤适之力也。
景宗立，以功加检校太保，寻遥授宁江军节度使，赐推忠协力功臣。时帝初践阼，多疑诸王或萌非望，阴以贤适为腹心，加特进同中书门下平章事。保宁二年秋，拜北院枢密使，兼侍中，赐保节功臣。三年，为西北路兵马都部署。贤适忠介卢敏，推诚待人，虽燕息不忘政务。以故百司首职，罔敢偷惰，累年滞狱悉决之。
大丞相高勋、契丹行宫都部署女里席宠放恣，及帝姨母、保母势薰灼。一时纳赂请谒，门若贾区。贤适患之，言于帝，不报，以病解职，又不允，令铸手印行事。乾亨初，疾笃，得请。明年，封西平郡王，薨，年五十三。子观音，大同军节度使。
女里，字涅烈衮，逸其氏族，补积庆宫人。应历初，为习马小底，以母忧去。一日至雅伯山，见一巨人，惶惧走。巨人止之曰：“勿惧，我地只也。葬尔母于斯，当速诣阙，必贵。”
女里从之，累迁马群侍中。
时景宗在藩邸，以女里出自本宫，待遇殊厚，女里亦倾心结纳。及穆宗遇弑，女里奔赴景宗。是夜，集禁兵五百以卫。
既即位，以翼戴功，加政事令、契丹行宫都部署，赏赍甚渥，寻加守太尉。北汉主刘继元闻女里为上信任，遇其生日必致礼。
女里素贪，同列萧阿不底亦好贿，二人相善。人有毡裘为耳子所著者，或戏曰：“若遇女里、阿不底，必尽取之！”传以为笑。其贪猥如此。</description></item><item><title>卷七十二　列传第十</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-72/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-72/</guid><description>卷七十二　列传第十 张俭邢抱朴马得臣萧朴耶律八哥
张俭，宛平人，性端悫，不事外饰。
统和十四年，举进士第一，调云州幕官。故事，车驾经行，长吏当有所献。圣宗猎云中，节度使进曰：“臣境无他产，惟幕僚张俭，一代之宝，愿以为献。”先是，上梦四人侍侧，赐食人二口，至闻俭名，始悟。召见，睿止朴野；访及世务，占奏三十余事。由此顾遇特异，践历清毕，号称明千。
开泰中，累迁同知枢密院事。太平五年，出为武定军节度使，移镇大同。六年，入为南院枢密使。帝方眷倚，参知政事吴叔达与俭不相能，帝怒，出叔达为康州刺史，拜俭左丞相，封韩王。帝不豫，受遗诏辅立太子，是为兴宗，赐贞亮弘靖保义守节耆德功臣，拜太师、中书令，加尚父，徙王陈。
重熙五年，帝幸礼部贡院及亲试进士，皆俭发之。进见不名，赐诗褒美。俭衣唯紬帛，食不重味，月俸有余，周给亲旧。
方冬，奏事便殿，帝见衣袍弊恶，密令近侍以火夹穿孔记之，屡见不易。帝问其故，俭对曰：“臣服此袍已三十年。”时尚奢靡，故以此徽讽喻之。上怜其清贫，令恣取内府物，俭奉诏持布三端而出，益见奖重。俭弟五人，上欲俱赐进士第，固辞。
有司获盗八人，既戮之，乃获正贼。家人诉冤，俭三乞申理。
上勃然曰：“卿欲朕偿命耶！”俭曰：“八家老稚无告，少加存恤，使得收葬，足慰存没矣。”乃从之。俭在相位二十余年，裨益为多。
致政归第，会宋书辞不如礼，上将亲征。幸俭第，尚食先往具馔，却之；进葵羹乾饭，帝食之美。徐问以策，俭极陈利害，且曰：“第遣一使间之，何必远劳车驾？”上悦而止。复即其第赐宴，器玩悉与之。二十二年薨，年九十一，敕葬宛平县。
邢抱朴，应州人，刑部郎中简之子也。抱朴性颖悟，好学博古。保宁初，为政事舍人、知制诰，累迁翰林学士，加礼部侍郎。统和四年，山西州县被兵，命抱朴镇抚之，民始安，加户部尚书。迁翰林学士承旨，与室昉同修《实录》。决商京滞狱还，优诏褒美。十年，拜参知政事。以枢密使韩德让荐，按察诸道守令能否而黜陟之，大协人望。寻以母忧去官，诏起视事。
表乞终制，不从；宰相密谕上意，乃视事。人以孝称。及耶律休哥留守南京，又多滞狱，复诏抱朴平决之，人无冤者。改南院枢密院，卒，赠侍中。
初，抱朴与弟抱质受经于母陈氏，皆以儒术显，抱质亦官至侍中，时人荣之。
马得臣，南京人，好学博古，善属文，尤长于诗。
保宁间，累迁政事舍人、翰林学士，常预朝议，以正直称。乾亨初，宋师屡犯边，命为南京副留守，复拜翰林学士承旨。
圣宗即位，皇太后称制，兼侍读学士。上阅唐高祖、太宗、玄宗三《纪》，得臣乃录其行事可法者进之。及扈从伐宋，进言降不可弑，亡不可追，二三其德者别议。诏从之。俄兼谏议大夫，知宣徽院事。
时上击鞠无度，上书谏曰：臣窃观房玄龄、杜如晦，隋季书生，向不遇太宗，安能为一代名相？臣虽不才，陛下在东宫，幸列侍从，今又得侍圣读，未有裨补圣明。陛下尝间臣以贞观、开元之事，臣请略陈之。
臣闻庸太宗侍太上皇宴罢，则挽辇至内殿；玄宗与兄弟欢饮，尽家人礼。陛下嗣祖考之祚，躬侍太后，可谓至孝。臣更望定省之余，睦六亲，加爱敬，则陛下亲亲之通，比隆二帝矣。</description></item><item><title>卷七十三　列传第十一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-73/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-73/</guid><description>卷七十三　列传第十一 耶律室鲁欧里思王继忠萧孝忠陈昭衮萧合卓
耶律室备，字乙辛隐，六院部人。魁岸，美容仪。圣宗同年生，帝爱之。甫冠，补祗候郎君。未几，为宿直官。
及出师伐宋，为队帅，从南府宰相耶律奴瓜、统军使萧挞览略地赵、魏，有功，加检校太师，为北院大王。攻拔通利军。
宋和议成，特进门下平章事，赐推诚竭节保义功臣。
以本部俸羊多阙，部人空乏，请和赢老之羊及皮毛，岁易南中绢，彼此利之。拜北院枢密使，封翰王。自韩德让知北院，职多废旷，室鲁拜命之日，朝野相庆。
从上猎松林，至沙岭卒，年四十四，赠守司徒、政事令。
二子：十神奴、欧里斯。十神奴，南院大王。
欧里思，字留隐，少有大志。未冠，补只候郎君。
开泰初，为本部司徒。秩满闲居，徵为郎君班详稳。迁右皮室详稳，将本部兵，从东平王萧排押伐高丽，至茶、陀二河，战不利。欧里思独全军还，帝嘉赏。终西南面招讨使。
王继忠，不知何郡人。仕宋为郓州刺史、殿前都虞候。
统和二十一年，宋遣继忠屯定之望都以轻骑觇我军，遇南府宰相耶律奴瓜等，获之。太后知其贤，授户部使，以康默记族女女之。继忠亦自激昂，事必尽力。宋以继忠先朝旧臣，每遣使，必有附赐，圣宗许受之。
二十二年，宋使来聘，遣继忠弧矢、鞭策及求和札子，有曰：“自临大位，爱养黎元。岂欲穷兵，惟思息战。每敕边事，严谕守臣。至于北界人民，不令小有侵扰，众所具悉，尔亦备知。向以知雄州何承矩已布此恳，自后杳无所闻。汝可密言，如许通和，即当别使往请。”诏继忠与宋使相见，仍许讲和。
以继忠家无奴隶，赐宫户三十，加左武卫上将军，摄中京留守。
开泰五年，为汉人行宫都部署，封琅邪郡王。六年，进楚王，赐国姓。上尝燕饮，议以萧合卓为北院枢密使，继忠曰：“合卓虽有刀笔才，暗于大体。萧敌烈才行兼备，可任。”上不纳，竟用合卓。及遣合卓伐高丽，继忠为行军副部署，攻兴化镇，月余不下。师还，上谓明于知人，拜枢密使。
太平三年致仕，卒。子怀玉，仕至防御使。
萧孝忠，字撒板，小字图古斯，志糠慨。开泰中，补祗候郎君，尚越国公主，拜驸马都尉，累迁殿前都点检。太平中，擢北府宰相。
重熙七年，为东京留守。时禁渤海人击球，孝忠言：“东京最为重镇，无从禽之地，若非球马，何以习武？且天子以四海为家，何分彼此？宜弛其禁。”从之。</description></item><item><title>卷七十四　列传第十二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-74/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-74/</guid><description>卷七十四　列传第十二 耶律隆运弟德威德威孙涤鲁耶律制心耶律勃古哲萧阳阿武白萧常哥耶律虎古磨鲁古
耶律隆运，本姓韩，名德让，西南面招讨使匡嗣之子也。
统和十九年，赐名德昌；二十二年，赐姓耶律；二十八年，复赐名隆运。重厚有智略，明治体，喜建功立事。
侍景宗，以谨饬闻，加东头承奉官，补枢密院通事，转上京皇城使，遥授彰德军节度使，代其父匡嗣为上京留守，权知京事，甚有声。寻复代父守南京，进人荣之。宋兵取河东，侵燕，五院鞮详稳奚底、统军萧讨古等败归，宋兵围城，招胁甚急，人怀二心。诏隆运登城，日夜守御。援军至，围解。及战高梁河，宋兵败走，隆运邀击，又破之。以功拜辽兴军节度使，征为南院枢密使。
景宗疾大渐，与耶律斜轸俱受顾命，立梁王为帝，皇后为皇太后，称制，隆运总宿卫事，太后益宠任之。统和元年，加开府仪同三司，兼政事令。四年，宋遣曹彬、米信将十万众来侵，隆运从太后出师败之，加守司空，封楚国公。师还，与北府宰相室昉共执国政。上言山西四州数被兵，加以岁饥，宜轻税赋以来流民，从之。六年，太后观击鞠，胡里室突隆运坠马，命立斩之。诏率师伐宋、围沙堆，敌乘夜来袭，隆运严军以待，败走之，封楚王。九年，复言燕人挟奸，苟免赋役，贵族因为囊橐，可遣北院宣徽使赵智戒谕，从之。
十一年，丁母忧，诏强起之。明年，室昉致政，以隆运代为北府宰相，仍领枢密使，监修国史，赐兴化功臣。十二年六月，奏三京诸鞫狱官吏，多因请托，曲加宽贷，或妄行搒掠，乞行禁止。上可其奏。又表请任贤去邪，太后喜曰：“进贤辅政，真大臣之职。”忧加赐赍，服阕，加守太保、兼政事令。
会北院枢密使耶律斜轸薨，隆运兼之。久之，拜大丞相，进王齐，总二枢府事。以南京、平州岁不登，奏免百姓农器钱，及请平诸郡商贾价，并从之。
二十二年，从太后南征，及河，许宋成而还。徙王晋，赐姓，出宫籍，隶横帐季父房后，乃改赐今名，位亲王上，赐田宅及陪葬地。
从伐高丽还，得末疾，帝与后临视医药。薨，年七十一。
赠尚书令，谥文忠，官给葬具，建庙乾陵侧。无子。清宁三年，以魏王贴不子耶鲁为嗣。天祚立，以皇子敖卢翰继之。弟德威，侄制心。
德威，性刚介，善驰射。保宁初，历上京皇城使，儒州防御使，改北院宣徽使。乾亨末，丁父丧，强起复职，权西南招讨使。统和初，党项寇边，一战却之。赐剑许便宜行事，领突吕不、迭刺二红军。以讨平稍古葛功，真授招讨使。夏州李继迁叛宋内附，德威请纳之。既得继迁，诸夷皆从，尔书褒奖。与惕隐耶律善补败宋将杨继业，加开府仪同三司、政事门下平章事。未几，以山西域邑多陷，夺兵柄。李继迁受赂，潜杯二心，奉诏率兵往谕，继迁托以西征不出，德威至灵州俘掠而还。
年五十五卒，赠兼侍中。子雱金，终彰国军节度使。二孙：谢十、涤鲁。谢十终惕隐。
涤鲁，字遵宁。幼养宫中，授小将军。
重熙初，历北院宣徽使、右林牙、副点检，拜惕隐，改西北路招讨使，封漆水郡王，请减军籍三千二百八十人。后以私取回鹘使者獭毛裘，及私取阻卜贡物，事觉，决大杖，削爵免官。俄起为北院宣徽使。十九年，改乌古敌烈部都详稳，寻为东北路详稳，封混同郡王。
清宁初，徙王邓，擢拜南府宰相。以年老乞骸骨，更王汉。
大康中薨，年八十。
涤鲁神情秀彻，圣宗子视之，兴宗待以兄礼，虽贵愈谦。</description></item><item><title>卷七十五　列传第十三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-75/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-75/</guid><description>卷七十五　列传第十三 耶律休哥孙马哥耶律斜轸耶律奚低耶律学古弟乌不吕
耶律休哥，字逊宁。祖释鲁，隋国王。父绾思，南院夷离堇。休哥少有公辅器。初乌古、室韦二部叛，休哥从北府宰相萧干讨之。应历末，为惕隐。
乾亨元年，宋侵燕，北院大王奚底、统军使萧讨古等败绩，南京被围。帝命休哥代奚底，将五院军往救。遇大敌于高梁河，与耶律斜轸分左右翼，击败之。追杀三十余里，斩首万余级，休哥被三创。明旦，宋主遁去，休哥以创不能骑，轻车追至涿州，不及而还。
是年冬，上命韩匡嗣、耶律沙伐宋，以报围城之役。休哥率本部兵从匡嗣等战于满城。翌日将复战，宋人请降，匡嗣信之。休哥曰：“彼众整而锐，必不肯屈，乃诱我耳。宜严兵以待。”匡嗣不听。休哥引兵凭高而视，须臾南兵大至，鼓噪疾驰。匡嗣仓卒不知所为，士卒弃旗鼓而走，遂败绩。休哥整兵进击，敌乃却。诏总南面戍兵，为北院大王。明年，车驾亲征，围瓦桥关。宋兵来救，守将张师突围出。
帝亲督战，休哥斩师，余众退走入城。宋阵于水南。将战，帝以休哥马介独黄，虑为敌所识，乃赐玄甲、白马易之。休哥率精骑渡水，击败之，追至莫州。横尸满道，（革义）矢惧罄，生获数将以献。帝悦，赐御马、金盂，劳之曰：“尔勇过于名，若人人如卿，何优不克？”师还，拜于越。
圣宗即位，太后称制，令休哥总南面军务，以便宜从事。
休哥均戍兵，立更休法，劝农桑，修武备，边境大治。统和四年，宋复来侵，其将范密、杨继业出云州；曹彬、米信出雄、易，取歧沟、涿州，陷固安，置屯。时北南院、奚部兵未至，休哥力寡，不敢出战。夜以轻骑出两军间，杀其单弱以胁余众；昼则以精锐张其势，使彼劳于防御，以疲其力。又设伏林莽，绝其粮道。曹彬等以粮运不继，退保白沟。月余，复至。休哥以轻兵薄之，伺彼蓐食，击其离伍单出者，且战且却。由是甫军自救不暇，结方阵，堑地两边而行。军渴乏井，漉淖而饮，凡四日始达于涿。闻太后军至，彬等冒雨而遁。太后益以锐卒，追及之。彼力穷，环粮车自卫，休哥围之。至夜，彬、信以数骑亡去，余众悉溃。追至易州东，闻宋师尚有数万，濒沙河而爨，促兵往击之。宋师望尘奔窜，堕岸相蹂死者过半，沙河为之不流。太后旋旆，休哥收宋尸为京观。封宋国王。
又上言，可乘宋弱，略地至河为界。书奏，不纳。及太后南征，休哥为先锋，败宋兵于望都。时宋将刘廷让以数万骑并海而出，约与李敬源合兵，声言取燕。休哥闻之，先以兵扼其要地。会太后军至，接战，杀敬源，廷让走瀛州。七年，宋遣刘廷让等乘暑潦来攻易州，诸将惮之；独休哥率锐卒逆击于沙河之北，杀伤数万，获辎重不可计，献于朝。太后嘉其功，诏免拜、不名。自是宋不敢北向。时宋人欲止儿啼，乃曰：“于越至矣！”
休哥以燕民疲弊，省赋役，恤孤寡，戒戍兵无犯宋境，虽马牛逸于北者悉还之。远近向化，边鄙以安。十六年，薨。是夕，雨木冰。圣宗诏立祠南京。
休哥智略宏远，料敌如神。每战胜，让功诸将，故士卒乐为之用。身更百战，未尝杀一无辜。二子：高八，官至节度使；高十，终于越。孙马哥。
马哥，字讹特懒。兴宗时，以散职入见。上问：“卿奉佛乎？”对曰：“臣每旦诵太祖、太宗及先臣遗训，未暇奉佛。”
帝悦。清宁中，迁唐古部节度使。咸雍中，累迁匡义军节度使。
大康初，致仕，卒。
耶律斜轸，字韩隐，于越曷鲁之孙。性明敏，不事生产。
保宁元年，枢密使萧思温荐斜轸有经国才，上曰：“朕知之，第佚荡，岂可羁屈？”对曰：“外虽佚荡，中未可量。”
乃召问以时政，占对剀切，帝器重之。妻以皇后之侄，命节制西南面诸军，仍援河东。改南院大王。
乾亨初，宋再攻河东，从耶律沙至白马岭遇敌，沙等战不利；斜轸赴之，令麾下万矢齐发，敌气褫而退。是年秋，宋下河东，乘胜袭燕，北院大王耶律奚底与萧讨古逆战，败绩，退屯清河北。斜轸取奚底等青帜军于得胜口以诱敌，敌果争赴。</description></item><item><title>卷七十六　列传第十四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-76/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-76/</guid><description>卷七十六　列传第十四 耶律沙耶律抹只萧干侄讨古耶律善补耶律海里
耶律沙，字安隐。其先尝相遥辇氏。应历间，累官南府宰相。景宗即位，总领南面边事。保宁间，宋攻河东，沙将兵救之，有功，加守太保。
乾亨初，宋复北侵，沙将兵由间道至白马岭，阻大涧遇敌。
沙与诸将欲待后军至而战，冀王敌烈、监军耶律抹只等以为急击之便，沙不能夺。敌烈等以先锋渡涧，未半，为宋人所击，兵溃。敌烈及其子蛙哥、沙之子德里、令稳都敏、详稳唐筈等五将俱没。会北院大王耶律斜轸兵至，万矢俱发，敌军始退。
沙将趋太原，会汉驸马都尉卢俊来奔，言太原已陷，遂勒兵还。宋乘锐侵燕，沙与战于高梁河，稍却；遇耶律休哥及斜轸等邀击，败宋军。宋主宵遁，至涿州，徽服乘驴车，间道而走。上以功释前过。
是年，复从韩匡嗣伐宋，败绩，帝欲诛之，以皇后营救得免。睿智皇后称制，召赐几杖，以优其老。复从伐宋，败刘廷让、李敬源之军，赐赍优渥。统和六年卒。
耶律抹只，字留隐，仲父隋国王之后。初以皇族入侍。景宗即位，为林牙，以干给称。保宁间，迁枢密副使。
乾亨元年春，宋攻河东，商府宰相耶律沙为都统，将兵往援，抹只监其军。及白马岭败，仅以身免。宋乘锐攻燕，将奚兵翊休哥击败之。上以功释前过。是年冬，从都统韩匡嗣伐宋，战于满城，为宋将所给，诸军奔溃；独抹只部伍不乱，徐整破鼓而归。玺书褒谕，改南海军节度使。乾亨二年，拜枢密副使。
统和初，为东京留守。宋将曹彬、米信等侵边，抹只引兵至南京，先缮守御备。及车驾临幸，抹只与耶律休哥逆战于涿之东，克之，迁开远军节度使。
故事，州民岁输税，斗粟折钱五，抹只表请折钱六，部民便之。统和末卒。
萧干，小字项烈，字婆典，北府宰相敌鲁之子。性质直。
初，察割之乱，其党胡古只与干善，使人召之。干曰：“吾岂能从逆臣！”缚其人送寿安王。贼平，上嘉其忠，拜群牧都林牙。复以伐乌古功，迁北府宰相，改突吕不部节度使。
乾亨初，宋伐河东，乘胜侵燕，诏干拒之，战于高梁河。
耶律沙退走，干与耶律休哥等并力战败之，上手敕慰劳。自是每征伐必参决军事。加政事令。二年，宋兵围瓦桥，夜袭我营，干及耶律匀骨战却之。
时皇后以父呼干。及后为皇太后称制，干数条奏便宜，多见听用。统和四年卒。侄讨古。
讨古，字括宁，性忠简。
应历初，始入侍。会冀王敌烈、宣徽使海思谋反，讨古与耶律阿列密告于上，上嘉其忠，诏尚朴谨公主。保宁末，为南京统军使。</description></item><item><title>卷七十七　列传第十五</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-77/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-77/</guid><description>卷七十七　列传第十五 萧挞凛萧观音奴耶律题子耶律谐理耶律奴瓜萧柳高勋奚和朔奴萧塔列葛耶律撒合
萧挞凛，字驼宁，思温之再从侄。父术鲁列，善相马，应历间为马群侍中。
挞凛幼敦厚，有才略，通天文。保宁初，为宿直官，累任韺剧。统和四年，宋杨继业率兵由代州来侵，攻陷城邑。挞凛以诸军副部署，从枢密使耶律斜轸败之，擒继业于朔州。六年秋，改南院都监，从驾南征，攻沙堆，力战被创，太后尝亲临视。明年，加右监门卫上将军、检校太师，遥授彰德节度使。
十一年，与东京留守萧恒德伐高丽，破之。高丽称臣奉贡。
十二年，夏人梗边，皇太妃受命总乌古及永兴宫分军讨之，挞凛为阻卜都详稳。凡军中号令，太妃并委挞凛。师还，以功加兼侍中，封兰陵郡王。十五年，敌烈部人杀详稳而叛，遁于西北荒，挞凛将轻骑逐之，因讨阻卜之未服者，诸蕃岁贡方物充于国，自后往来若一家焉。上赐诗嘉奖，仍命林牙耶律昭作赋，以述其功。挞凛以诸部叛服不常，上表乞建三城以绝边患，从之。俄召为商京统军使。
二十年，复伐宋，擒其将王先知，破其军于遂城，下祁州，上手诏奖谕。进至擅渊，宋主军于城煌间，未接战，挞凛按视地形，取宋之羊观、盐堆、凫雁，中伏弩卒。明日，轊车至，太后哭之恸，辍朝五日。子慥古，南京统军使。
萧观音奴，字耶宁，奚王搭纥之孙。统和十二年，为右祗候郎君班详稳，迁奚六部大王。先是，棒秩外，给獐鹿百数，皆取于民，观音奴奏罢之。
及伐宋，与萧挞凛为先锋，降祁州，下德清军，上加优赏。
同知南院事，卒。
耶律题子，字胜隐，北府宰相兀里之孙。善射，工画。保宁间，为御盏郎君。九年，奉使于汉，具言两国通好长久之计，其主继元深加礼重。
统和二年，将兵与西边详稳耶律速撒讨陀罗斤，大破之。
四年，宋将杨继业陷山西域邑，题子从北院枢密使耶律斜轸击之，败贺令图于定安，授西南面招讨都监。宋兵守蔚州急，召外援，题子闻之，夜伏兵道傍。黎明，宋兵果来，过未半而击之；城中军出，斜轸复邀之。两军俱溃，奔飞狐，地隘不得进，杀伤甚众。贺令图复集败卒来袭蔚州，题子逆战，破之，应州守将自遁。进围寰州，冒矢石登城，宋军大溃。当斜轸擒继业于朔州，题子功居多。
是年冬，复与萧挞凛由东路击宋，俘获甚众。后闻宋兵屯易州，率兵逆之，至易境而卒。
初，题子破令图，宋将有因伤而仆，题子绘其状以示宋人，咸嗟神妙。
耶律谐理，字乌古邻，突举部人。统和四年，宋将杨继业来攻山西，谐理从耶律斜轸击之，常居先锋，侦候有功。是岁，伐宋，宋人拒于滹沱河，谐理率精骑便道先济，获其将康保威，以功诏世预节度使选。
太平元年，稍迁本部节度使。六年，从萧惠攻甘州，不克。
会阻卜攻围三克军，谐理与都监耶律涅鲁古往救，至可敦城西南，遇敌，不能阵，中流矢卒。</description></item><item><title>卷七十八　列传第十六</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-78/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-78/</guid><description>卷七十八　列传第十六 耶律合住刘景刘六符耶律褭履牛温舒杜防萧和尚弟特末耶律合里只耶律颇的
耶律合住，字粘衮，太祖弟迭刺之孙。幼不好弄，临事明敏，善谈论。
初以近族入侍，每从征伐有功。保宁初，加右龙虎卫上将军。以宋师屡梗南边，拜涿州刺史，西南兵马都监、招安、巡检等使，赐推忠奉国功臣。
合住久任边防，虽有克获功，然务镇静，不妄生事以邀近功。邻壤敬畏，属部乂安。宋数遣人结欢，冀达和意，合住表闻其事，帝许议和，安边怀敌，多有力焉。拜左金吾卫上将军。
秩满，遥慑镇国军节度使，卒。
合住智而有文，晓畅戎政。镇范阳时，尝领数骑径诣雄州北门，与郡将立马陈两国利害，及周师侵边本末。辞气慷慨，左右壮之。自是，边境数年无事。识者以谓合住一言，贤于数十万兵。
刘景，字可大，河间人。四世祖怦，即朱滔之甥，唐右仆射、卢龙军节度使。父守敬，南京副留守。
景资端厚，好学能文。燕王赵延寿辟为幽都府文学。应历初，迁右拾遗、知制诰，为翰林学士。九年，周人侵燕，留守萧思温上急变，帝欲俟秋出师，景谅曰：“河北三关已陷于敌，今复侵燕，安可坐视！”上不听。会父忧去。未几，起复旧职。
一日，召草赦；既成，留数月不出。景奏曰：“唐制，赦书日行五百里，今稽期弗发，非也。”上亦不报。
景宗即位，以景忠实，擢礼部侍郎，迁尚书、宣政殿学士。
上方欲倚用，乃书其勿曰：“刘景可为宰相。”顷之，为南京副留守。时留守韩匡嗣因扈从北上，景与其子德让共理京事。
俄召为户部使，历武定、开远二军节度使。
统和六年致仕，加兼侍中。卒，年六十七。赠太子太师。
子慎行，孙一德、二玄、三嘏、四端、五常、六符，皆具《六行传》。
刘六符，父慎行，由膳部员外郎累迁至北府宰相、监修国史。时上多即宴饮行诛赏，慎行谏曰：“以喜怒加威福，恐末当。”帝悟，谕政府“自今宴饮有刑赏事，翌日禀行”。为都统，伐高丽，以失军期下吏，议贵乃免，出为彰武军节度使。
赐保节功臣。子六人：一德、二玄、三嘏、四端、五常、六符。
德早世。玄终上京留守。常历三司使、武定军节度使。嘏、端、符皆第进士。嘏、端俱尚主，为驸马都尉。三嘏献圣宗《一矢毙双鹿赋》，上喜其赡丽。与公主不谐，奔宋；归，杀之。四端以卫尉少卿使宋贺生辰，方宴，大张女乐，竟席不顾，人惮其产。还，拜枢密直学士。</description></item><item><title>卷七十九　列传第十七</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-79/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-79/</guid><description>卷七十九　列传第十七 萧孝穆子撒八孝先孝友萧蒲奴耶律蒲古夏行美
萧孝穆，小字胡独堇，游钦皇后弟阿古只五世孙。父陶瑰，为国舅详稳。
孝穆廉谨有礼法。统和二十八年，累迁西北路招讨都监。
开泰元年，遥授建雄军节度使？加检校太保。是年术烈等变，孝穆击走之。冬，进军可敦城。阻卜结五群牧长查刺、阿睹等，谋中外相应，孝穆悉诛之，乃严备御以待，余党遂溃。以功迁九水诸部安抚使。寻拜北府宰相，赐忠穆熙霸功臣，检校太师，同政事门下平章事。八年，还京师。
太平二年，知枢密院事，充汉人行宫都部署。三年，封燕王、南京留守、兵马都总管。九年，大延琳以东京叛，孝穆为都统讨之，战于蒲水。中军稍却，副部署萧匹敌、都监萧蒲奴以两冀夹击，贼溃，追败之于手山北。延琳走入城，深沟自卫。孝穆围之，筑重城，起楼橹，使内外不相通，城中撤屋以爨。
其将杨详世等擒延琳以降，辽东悉平。改东京留守，赐佐国功臣。为政务宽简，抚纳流徙，其民安之。
兴宗即位，徙王秦，寻复为南京留守。重熙六年，进封吴国王，拜北院枢密使。八年，表请籍天下户口以均徭役，又陈诸部及舍利军利害。从之。由是政赋稍平，众悦。九年，徙王楚。时天下无事，户口蕃息，上富于春秋，每言及周取十县，慨然有南伐之志。群臣多顺旨。孝穆谏曰：“昔太祖南伐，终以无功。嗣圣皇帝仆唐立晋，后以重贵叛，长驱入汴；銮驭始旋，反来侵轶。自后连兵二十余年，仅福和好，蒸民乐业，南北相通。今国家比之曩日，虽曰富强，然勋臣、宿将往往物故。
且宋人无罪，陛下不宜弃先帝盟约。”时上意己决，书奏不报。
以年老乞骸骨，不许。十二年，复为北院枢密使，更正齐，薨。
追赠大丞相、晋国王，谥曰贞。
孝穆虽椒房亲，位高益畏。太后有赐，辄辞不受。妻子无骄色。与人交，始终如一。所荐拔皆忠直士。尝语人曰：“枢密选贤而用，何事不济？若自亲烦碎，则大事凝滞矣。”自萧合卓以吏才进，其后转效，不知大体。叹曰：“不能移风易俗，偷安爵位，臣子之道若是乎。”时称为“国宝臣”，目所著文曰《宝老集》。二子阿刺、撒八，弟孝先、孝忠、孝友，各有《传》。
撒八，字周隐。七岁，以戚属加左右千牛卫大将军。重熙初，补祗候郎君；性廉介，风姿爽朗，善球马、驰射。帝每燕饮，喜谐谑。
撒八虽承宠顾，常以礼自持，时人称之。以柴册礼恩，加检校太傅、永兴宫使，总领左右护卫，同知点检司事。尚魏国公主，拜驸马都尉，为北院宣徽使，仍总知朝廷礼仪。重熙末，出为西北路招讨使、武宁郡王。居官以治称。
清宁初薨，年三十九，追封齐王。
孝先，字延宁，小字海里。统和十八年，补祗候郎君。尚南阳公主，拜驸马都尉。
开泰五年，为国舅详稳。将兵城东鄙。还，为南京统军使。
太平三年，为汉人行宫都部署，寻加太子太傅。五年，迁上京留守。以母老求侍，复为国舅详稳。改东京留守。会大延琳反，被围数月，穴地而出。延琳平，留守上京。十一年，帝不豫，钦哀召孝先总禁卫事。</description></item><item><title>卷八十　列传第十八</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-80/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-80/</guid><description>卷八十　列传第十八 萧敌烈弟拔刺耶律盆奴萧排押弟恒德德子匹敌耶律资忠耶律瑶质耶律弘古高正耶律的琭大康乂
萧敌烈，字涅鲁衮，宰相挞烈四世孙。识度弘远，为乡里推重。始为牛群敞史。帝闻其贤，召入侍，迁国舅详稳。
统和寻十八年，帝谓群臣曰：“高丽康肇弑其君诵，立诵族兄询而相之，大逆之。宜发兵间其罪。”群臣皆曰可。敌烈谏曰：“国家连年征讨，士卒抚敞。况陛下在谅阴；年谷不登，创痍末复。岛夷小国，城垒完固。胜不为武；万于失利，恐贴后悔。不如遣一介之使，往问其故。彼若伏罪则已；不然，俟服除岁丰，举兵未晚。”时令己下，言虽不行，识者韪之。
明年，同知左夷离毕事。改右夷离毕。开泰初，率兵巡西边。时夷离堇部下闸撒狘扑里、失室、勃葛率部民遁，敌烈追擒之，令复业，迁国舅详稳。从枢密使耶律世良伐高丽。还，加同政事门下平章事，拜上京留守。
敌烈为人宽厚，达政体，廷臣皆谓有王佐才。汉人行宫都部署王继忠荐其材可为枢密使，帝疑其党而止。为中京留守，卒。族子忽古，有传。弟拔刺。
拔刺，字别勒隐。多智，善骑射。
开泰间，以兄为右夷离毕，始补郎君，累迁奚六部秃里太尉。太平末，大延琳叛，拔刺将北、南院兵往讨，遇于蒲水，南院兵少却。至手山，复与贼遇。拔刺刀易两院旗帜，鼓勇力战，破之。上闻，以手诏褒奖，赐内厩马。
重熙中，迁四捷军详稳，谢事归乡里。数岁，起为昭德军节度使，寻改国舅详稳，卒。
耶律盆奴，字胡独堇，惕隐涅鲁古之孙。景宗时，为马古部详稳，政尚严急，民苦之。有司以闻，诏曰：“盆奴任方面寄，以细故究间，恐损威望，”寻迁马群太保。
统和十六年，隐实燕军之不任事者，汰之。二十八年，驾征高丽，盆奴为先锋。至铜州，高丽将康肇分兵为三以抗我军：一营于州西，据三水之会，肇居其中；一营近州之山；一附城而营。盆奴率耶律弘古击破三水营，擒肇，李玄蕴等军望风溃。
会大军至，斩三万余级，追至开京，破敌于西岭。高丽王询闻边城不守，遁去。
盆奴入开京，焚其王宫，乃抚慰其民人。上嘉其功，迁北院大王，薨。
萧排押，字韩隐，国舅少父房之后。多智略，能骑射。
统和初，为左皮室详稳，讨阻卜有功。四年，破宋将曹彬、米信兵于望都。凡军事有疑，每预参决。寻总永兴宫分纠及舍利、拽刺、二皮室等军，与枢密使耶律斜轸收复山西所陷城邑。
是冬，攻宋，隶先锋；围满城，率所部先登，拔之，改南京统军使。尚卫国公主，拜驸马都尉，加同政事门下平章事。
十三年，历北、南院宣徽使。条上时政得失，及赋役法，上喜纳焉。十五年，加政事令，迁东京留守。二十二年，复攻宋，将渤海军，下德清军。后萧挞凛卒，专任南面事。宋和议成，为北府宰相，圣宗征高丽，将兵由北道进，至开京西岭，破敌兵，斩数千级。高丽王询惧，奔平州。排押入开京，大掠而还。帝嘉之，封兰陵郡王。开泰二年，以宰相知西南面招讨使。五年，进王东平。排押为政宽裕而善断，诸部畏爱，民以殷富，时议多之。
七年，再伐高丽，至开京，敌奔溃，纵兵俘掠而还。渡茶、陀二河，敌夹射，排押委甲仗走，坐是免官。</description></item><item><title>卷八十一　列传第十九</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-81/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-81/</guid><description>卷八十一　列传第十九 耶律庶成弟庶箴箴子蒲鲁杨皙耶律韩留杨佶耶律和尚
耶律庶成，字喜隐，小字陈六，季父房之后。父吴九，检校太师。
庶成幼好学，书过目不忘。善辽、汉文字，于诗尤工。重熙初，补牌印郎君，累迁枢密直学士。与萧韩家奴各进《四时逸乐赋》，帝嗟赏。初，契丹医人鲜知切脉审药，上命庶成译方脉书行之，自是人皆通习，虽诸部族亦知医事。时人禁中，参决疑议。偕林牙萧韩家奴等撰《实录》及《礼书》。与枢密副使萧德修定法令，上诏庶成曰：“方今法令轻重不伦。法令者，为政所先，人命所系，不可不慎。卿其审度轻重，从宜修定。”庶成参酌古今，刊正讹谬，成书以进。帝览而善之。
庶成方进用，为妻胡笃所诬，以罪夺官，绌为“庶耶律”。
使吐蕃凡十二年，清宁间始归。帝知其诬，诏复本族，仍迁所夺官，卒。庶成尝为林牙，梦善卜者胡吕古卜曰：“官止林牙，因妻得罪。”及置于理，法当离婚。胡笃适有娠，至期不产而死。
剖视之，其子以手抱心，识者谓诬夫之报。有诗文行于世。弟庶箴。庶箴，字陈甫，善属文。重熙中，为本族将军。咸雍元年，同知东京留守事，俄徙乌衍突厥部节度使。九年，知蓟州事。
明年，迁都林牙。上表乞广本国姓氏曰：“我朝创业以来，法制修明；惟姓止分为二，耶律与萧而已。始太祖制契丹大字，取诸部乡里之名，续作一篇，著于卷末。臣请推广之，使诸部各立姓氏，庶男女婚媾有合典礼。”帝以旧制不可遽厘，不听。
大康二年，出耶律乙辛为中京留守，庶箴与耶律孟简表贺。
顷之，乙辛复为枢密使，专权恣虐。庶箴私见乙辛泣曰：“前抗表，非庶箴之愿也。”乙辛信其言，乃得自安。闻者鄙之。
八年，致仕，卒。子蒲鲁。
蒲鲁，字乃展。幼聪悟好学，甫七岁，能诵契丹大字。习汉文，未十年，博通经籍。
重熙中，举进士第。主文以国制无契丹试进士之条，闻于上，以庶箴擅令子就科目，鞭之二百。寻命蒲鲁为牌印郎君。
应诏赋诗，立成以进。帝嘉赏，顾左右曰：“文才如此，必不能武事。”蒲鲁奏曰：“臣自蒙义方，兼习骑射，在流辈中亦可周旋。”帝未之信。会从猎，三矢中三兔，帝奇之，转通进。
是时，父庶箴尝寄《戒谕诗》，蒲鲁答以赋，众称其典雅。
宠遇渐隆。清宁初卒。
杨皙，字昌时，安次大。幼通《五经》大义。圣宗闻其颖悟，诏试诗，授秘书省校书郎。太平十一年，擢进士乙科，为著作佐郎。重熙十二年，累迁枢密都承旨，权度支使。登对称旨，进枢密副使。历长宁军节度使，山西路转运使，知兴中府。清宁初，入知南院枢密使，与姚景行同总朝政。请行柴册礼。封赵国公。以足疾，复知兴中府。咸雍初，徙封齐，召赐同德功臣、尚书左仆射，兼中书令，拜枢密使，改封晋，给宰相、枢密使两厅兼从，封赵王。
屡请归政，益赐保节功臣，致仕。大康五年，例改辽西郡王，薨。</description></item><item><title>卷八十二　列传第二十</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-82/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-82/</guid><description>卷八十二　列传第二十 萧阿刺耶律义先弟信先萧陶隗萧塔刺葛耶律敌禄
萧阿刺，字阿里懒，北院枢密使孝穆之子也。幼养宫中，兴宗尤爱之。童熙六年，为弘义宫使。累迁同知北院枢密使，加同中书门下平章事，出为东京留守。二十一年，拜西北路招讨使，封西平郡王。寻尚秦晋国王公主，拜驸马都尉。
清宁元年，遗诏拜北府宰相，兼南院枢密使，进王韩。明年，改北院枢密使，徙王陈，与萧革同掌国政。革诌谀不法，阿刺争之不得，告归。上由此恶之，除东京留守。会行瑟瑟礼，入朝陈时政得失。革以事中伤，帝怒，缢杀之。皇太后营救不及，大恸曰：“阿刺何罪而遽见杀”帝乃优加贿赠，葬乾陵之赤山。阿刺性忠果，晓世务，有经济才。议者以谓阿刺若在，无重元、乙辛之乱。
耶律义先，于越仁先之弟也。美风姿，举止严重。重熙初，补祗候郎君班详稳。十三年，车驾西征，为十二行纠都监，战功最，改南院宣徽使。
时萧革同知枢密院事，席宠擅权，义先疾之。因侍宴，言于帝曰：“革狡佞喜乱，一朝大用，必误国家！”言甚激切，不纳。它日侍宴，上命群臣博，负者罚一巨觥。义先当与革对，忧然曰：“臣纵不能进贤退不肖，安能与国贼博哉！”帝上之曰：“卿醉矣！”义先厉声诟不已。上大怒，赖皇后救，得解。
翌日，上谓革曰：“义先无礼，当黜之。”革对曰：“义先天性忠直，今以酒失而出，谁敢言人之过？”上谓革忠直，益加信任。义先郁郁不自得，然议事未尝少沮。又于上前博，义先祝曰：“向言人过，冒犯天威。今日一掷，可表愚款。”俄得堂印。上愕然。
十六年，为殿前都点检，讨蒲奴里，多所招降，获其酋长陶得里以归，手诏褒奖，以功改南京统军使，封武昌郡王。奏请统军司钱营息，以赡贫民。未期，军器完整，民得休息。二十一年，拜惕隐，进王富春，薨，年四十二。
义先常戒其族人曰：“国中三父房，皆帝之昆弟，不孝不义尤不可为。”其接下无贵贱贤否，皆无均礼。其妻晋国长公主之女，每遇中表亲，非礼服不见，故内外多化之。清宁间，追赠许王。弟信先。
信先，兴宗以其父瑰引为刺血友，幼养于宫。善骑射。
重熙十四年为左护卫太保，同知殿前点检司事。十八年，兼右祗候郎君班详稳。上问所欲，信先曰：“先臣瑰引与陛下分如同气，然不及王封。倘使蒙恩地下，臣愿毕矣。”上曰：“此朕遗忘之过；”追封燕王。是年，从萧惠伐夏，败于河南，例被责。
清宁初，为南面林牙，卒。萧陶瑰，字乌古邻，宰相辖特六世孙。刚直，有威重。
咸雍初，任马群太保。素知群牧名存实亡，悉阅旧籍，除其赢病，录其实数，牧人畏服。陶瑰上书曰：“群牧以少为多，以无为有。上下相蒙，积弊成风。不若括见真数，著为定籍，公私两济。”从之。畜产岁以蕃息。
大康中，累迁契丹行宫都部署。上尝谓群臣曰：“北枢密院军国重任，久阙其人，耶律阿思、萧斡特刺二人熟愈？”群臣各誉所长，陶隗独默然。上问：”卿何不言？”陶隗曰：“斡特刺懦而败事；阿思有才而贪，将为祸基。不得已而用，败事犹胜基祸。”上曰：“陶隗虽魏征不能过，但恨吾不及太宗尔！”然竟以阿思为枢密使。由是阿思衔之。
九年，西圉不宁，阿思奏曰：“边隅事大，可择重臣镇抚。”
上曰：“陶隗何如？”阿思曰：“诚如圣旨。”遂拜西南面招讨使。阿思阴与萧阿忽带诬奏贼掠漠南牧马及居民畜产，陶隗不急追捕，罪当死，诏免官。久之，起为塌母城节度使。未行，疽发背卒。
陶隗负气，怒则须髯辄张。每有大议，必毅然决之。虽上有难色，未尝遽己。见权贵无少屈，竟为阿思所陷，时人惜之。
二子，曰图木、辖式。阿思死，始获进用。</description></item><item><title>卷八十三　列传第二十一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-83/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-83/</guid><description>卷八十三　列传第二十一 耶律韩八耶律唐古萧术哲侄药师奴耶律块耶律仆里笃
耶律韩八，字嘲隐，倜傥有大志，北院详稳古之五世孙。
太平中，游京师，寓行宫侧，椎囊衣匹马而已。帝微服出猎，见而问之曰：“汝为何人？”韩八初不识，漫应曰：“我北院部人韩八，来觅官耳。”帝与语，知有长才，阴识之。会北院奏南京疑狱久不决，帝召韩八驰驿审录，举朝皆惊。韩八量情处理，人无冤者。上嘉之。籍群牧马，阙其二，同事者考寻不已；韩八略不加诘，即先驰奏，帝益信任。
景福元年，为左夷离毕，徙北面林牙，眷遇优异。重熙六年，改北院大王，政务宽仁，复为左夷离毕。十二年，再为北院大王。入朝，帝从容谓曰：“卿守边任重，当实府库、振贫乏以报朕。”既受诏，愈竭忠谨，知无不言，便益为多。卒，年五十五。上闻，悼惜。死之日，箧无旧蓄，椸无新衣，遣使吊祭，给葬具。
韩八平居不细务，喜愠不形。尝失所乘马，家僮以同色者代之，数月不觉。
耶律唐古，字敌隐，于越屋质之庶子。廉谨，善属文。
统和二十四年，述屋质安民治盗之法以进，补小将军，迁西南面巡检，历豪州刺史、唐古部详稳。严立科条，禁奸民鬻马于宋、夏界。因陈弭私贩，安边境之要。太后嘉之，诏边郡遵行，著为令。
朝议欲广西南封域，黑山之西，绵互数千里，唐古言：“戍垒太远，卒有警急，赴援不及，非良策也。”从之。西蕃来侵，诏议守御计，命唐古劝督耕稼以给西军，田于胪朐河侧，是岁大熟。明年，移屯镇州，凡十四稔，积粟数十万斜，斗米数钱。重熙问，改隗衍党项部节度使。先是，筑可敦城以镇西域。
诸部纵民畜牧，反招寇掠。重熙四年，上疏曰：“自建可敦城已来，西蕃数为边患，每烦远戍。岁月既入，国力耗竭。不若复守故疆，省罢戍役。”不报。是年，致仕。乞勒其父屋质功于石，帝命耶律庶成制文，勒石上京崇孝寺。卒，年七十八。
萧术哲，字石鲁隐，孝穆弟高九之子。以戚属加监门卫上将军。重熙十三年，将卫兵讨李元昊有功，迁兴圣宫使。蒲奴里部长陶得里叛，术哲为统军都监，从都统耶律义先击之，擒陶得里。术哲与义先不协，诬义先罪，免官。稍迁西南面招讨都监，坐事下狱，以太后言，杖而释之。
清宁初，为国舅详稳、西北路招讨使，私取官粟三百斛，及代，留畜产，令主者鬻之以偿。后族弟胡睹到部发其事，帝怒，决以大杖，免官。寻起为昭德军节度使，征为北院宣徽使。九年，上以术哲先为招讨，威行诸部，复为西北路招讨使。训士卒，增器械，省追呼，严号令。人不敢犯，边境晏然。十年，入朝，封柳城郡王。
咸雍二年，拜北府宰相，为北院枢密使耶律乙辛所忌，诬术哲与护卫萧忽古等谋害乙辛。诏狱无状，罢相，出镇顺义军。
卒，追王晋、宋、梁三国。侄药师奴。
药师奴，幼颖悟，谨礼法，补祗候郎君。
大康中，为兴圣宫使，累迁同知殿前点检司事。上嘉其宿卫严肃，迁右夷离毕。夏王季乾顺为宋所攻，求解，帝命药师奴持节使宋，请罢兵通好，宋从之。拜南面林牙，改汉人行宫副部署。
乾统初，出为安东军节度使，卒。
耶律玦，字吾展，遥辇鲜质可汗之后。</description></item><item><title>卷八十四　列传第二十二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-84/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-84/</guid><description>卷八十四　列传第二十二 萧夺剌萧普达耶律侯哂耶律古昱耶律独攧萧韩家萧乌野
萧夺剌，字挩懒，遥辇洼可汗宫人。祖涅鲁古，北院枢密副使。父撒抹，字胡独堇，重熙初补祗候郎君，累迁北面林牙。
十九年，从耶律宜新、萧蒲奴伐夏，至萧惠败绩之地，获侦候者，知人烟聚落，多国人陷没而不能还者，尽俘以归，拜大父敞稳，知山北道边境事。清宁初，历西南面、西北路招讨使，加同中书门下平章事，卒。
夺剌体貌丰伟，骑射绝人。由祗候郎君升汉人行宫副部署。
后为乌古敌烈统军使，克敌有功，加龙虎卫上将军，授西北路招讨使。因陈北边利害，请以本路诸部与倒塌岭统军司连兵屯戍。再表，不纳。改东北路统军使。
乾统元年，以久练边事，复为西北路如讨使。北阻卜耶睹刮率邻部来侵，夺剌逆击，追奔数十里。二年，乘耶睹刮无备，以轻骑袭之，获马万五千匹，牛羊称是。先是，有诏方面无事，招讨、副统军、都监内一员入观。是时同僚皆阙，夺剌以军事付幕吏而朝，坐是免官。改西京留守，复为东北路统军使。卒于官。
萧普达，字弹隐。统和初，为南院承旨。开泰六年，出为乌古部节度使。七年，敌烈部叛，讨平之，徙乌古敌烈部都监。
遣敌烈骑卒取北阻卜名马以献，赐诏褒奖。重熙初，改乌古敌烈部都详稳，讨诸蕃有功。
普达深练边事，能以悦使人。有所俘获，悉散麾下，由是大得众心。历西南面招讨使。党项叛入西夏，普达讨之，中流矢，殁于阵。帝闻，惜之，赙赠加厚。
耶律侯哂，字秃宁，北院夷离堇蒲古只之后。祖查只，北院大王。父忽古，黄皮室详稳。
侯哂初为西南巡边官，以廉洁称，累迁南京统军使，寻为北院大王。重熙十一年，党项部人多叛入西夏，侯哂受诏，巡西边沿河要地，多建城堡以镇之，徙东京留守。十三年，与知府萧欧里斯讨蒲卢毛朵部有功，加兼侍中。致仕，卒。
耶律古昱，字磨鲁堇，北院林牙突吕不四世孙。有膂力，工驰射。
开泰间，为乌古敌烈部都监。会部人叛，从枢密使耶律世良讨平之，以功诏镇抚西北部。教以种树、畜牧，不数年，民多富实。中京盗起，命古昱为巡逻使，悉擒之。上亲征渤海，将黄皮室军，有破敌功，累迁御史中丞，寻授开远军节度使，徙镇归德。
重熙二十一年，改天成军节度使，卒于官，年七十，赠同中书门下平章事。二子：宜新，兀没。
宜新，重熙间从萧惠讨西夏。惠败绩，宜新一军独全，拜北院大王。兀没，大康三年为汉人行官副部署。乙辛诬害太子，词连兀没，帝释之。是秋，乙辛复奏与萧杨九私议宫壶事，被害。
乾统间，赠同中书门下平章事。
耶律独攧，字胡独堇，太师古昱之子。</description></item><item><title>卷八十五　列传第二十三</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-85/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-85/</guid><description>卷八十五　列传第二十三 萧惠慈氏奴萧迂鲁铎卢斡萧图玉耶律铎轸
萧惠，字伯仁，小字脱古思，淳钦皇后弟阿古只五世孙。
初以中宫亲，为国舅详稳。从伯父排押征高丽，至奴古达北岭，高丽阻险以拒，惠力战，破之。及攻开京，以军律整肃闻，授契丹行宫都部署。开泰二年，改南京统军使。未几，为右夷离毕，加同中书门下平章事。朝议以辽东重地，非勋戚不能镇抚，乃命惠知东京留守事。改西北路招讨使，封魏国公。
太平六年，讨回鹘阿萨兰部，征兵诸路，独阻卜酋长直剌后期，立斩以徇。进至甘州，攻围三日，不克而还。时直剌之子聚兵来袭，阻卜酋长乌八密以告，惠未之信。会西阻卜叛，袭三克军，都监涅鲁古、突举部节度使谐理、阿不吕等将兵三千来救，遇敌于可敦城西南。谐理、阿不吕战殁，士卒溃散。
惠仓卒列阵，敌出不意攻我营。众请乘时奋击，惠以我军疲敝，未可用，弗听。乌八请以夜所营，惠又不许。阻卜归，惠乃设伏兵击之。前锋始交，敌败走。惠为招讨累年，屡遭侵掠，士马疲困。七年，左迁南京侍卫亲军马步军都指挥使，寻迁商京统军使。
兴宗即位，知兴中府，历顺义军节度使、东京留守、西南面招讨使，加开府仪同三司、检校太师，兼侍中，封郑王，赐推诚协谋竭节功臣。重熙六年，复为契丹行宫都部署，加守太师，徙王赵。拜雨院枢密使，更王齐。
是时帝欲一天下，谋取三关，集群臣议。惠曰：“两国强弱，圣虑所悉。宋人西征有年，师老民疲，陛下亲率六军临之，其胜必矣。”萧孝穆曰：“我先朝与宋和好，无罪伐之，其曲在我；况胜败未可逆料。愿陛下熟察。”帝从惠言，乃遭使索宋十城，会诸军于燕。惠与太弟帅师压宋境，宋人重失十城，增岁币请和。惠以首事功，进王韩。十二年，兼北府宰相，同知元帅府事，又为北枢密使。
十三年，夏国李元昊诱山南党项诸部，帝亲征。元昊惧，请降。惠曰：“元昊忘奕世恩，萌奸计，车驾亲临，不尽归所掠。天诱其衷，使彼来迎。天与不图，后悔何及？”帝从之。
诘旦，进军。夏人列拒马于河西，蔽盾以立，惠击败之。元昊走，惠麾先锋及右翼邀之。夏人千余溃围出，我师逆击，大风忽起，飞沙眯目，军乱，夏人乘之，蹂践而死者不可胜计。诏班师。十七年，尚帝姊秦晋国长公主，拜附马都尉。明年，帝复征夏国。惠自河南进，战舰粮船绵互数百里。既入敌境，侦候不远，销甲载于车，军士不得乘马。诸将咸请备不虞，惠曰：“谅祚必自迎车驾，何暇及我？无故设备，徒自弊耳。”数日，我军未营。候者报夏师至，惠方诘妄言罪，谅祚军从阪而下。
惠与麾下不及甲而走。追者射惠，几不免，军士死伤尤众。师还，以惠子慈氏奴效于阵，诏释其罪。
十九年，请老，诏赐肩舆入朝，策杖上殿。辞章再上，乃许之，封魏国王。诏冬夏赴行在，参决疑议。既归，遣赐汤药及他锡赍不绝。每生日，辄赐诗以示尊宠。清宁二年薨，年七十四，遗命家人薄葬。讣闻，辍朝三日。
惠性宽厚，自奉俭薄。兴宗使惠恣取珍物，惠曰：“臣以戚属据要地，禄足养廉，奴婢千余，不为阙乏。陛下犹有所赐，贫于臣者何以待之。”帝以为然。故为将，虽数败衄，不之罪也。
弟虚列，武定军节度使。二子：慈氏奴，兀古匿。兀古匿终北府宰相。
慈氏奴，字宁隐。太平初，以戚属补祗候郎君。上爱其勤慎，升闸撒狘，加右监门卫上将军。
西边有警，授西北路招讨都监，领保大军节度使。政济恩威，诸部悦附。入为殿前副点检，历乌古敌烈部详稳。征李谅祚，为统军都监，与西北路招讨使敌鲁古率蕃部诸军由北路趋凉州，获谅祚亲属。夏人扼险以拒，慈氏奴中流矢卒，年五十一，赠中书门下平章事。
萧迂鲁，字胡突堇，五院部人。父约质，历官节度使。
迂鲁重熙间为牌印郎君。清宁九年，国家既平重元之乱，其党郭九等亡，诏迂鲁追捕，获之，迁护卫太保。咸雍元年，使宋议边事，称旨，知殿前副点检事。</description></item><item><title>卷八十六　列传第二十四</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-86/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-86/</guid><description>卷八十六　列传第二十四 耶律化哥耶律斡腊耶律速撒萧阿鲁带耶律那也耶律何鲁扫古耶律世良
耶律化哥，字弘隐，孟父楚国王之后。善骑射。
乾亨初，为北院林牙。统和四年，南侵宋，化哥擒谍者，知敌由海路来袭，即先据平州要地。事平，拜上京留守，迁北院大王。十六年，复侵宋，为先锋，破敌于遂城，以功迁南院大王，寻改北院枢密使。
开泰元年，伐阻卜，阻卜弃辎重遁走，俘获甚多。帝嘉之，封豳王。后边吏奏，自化哥还阙，粮乏马弱，势不可守，上复遣化哥经略西境。化哥与边将深入。闻蕃部逆命居翼只水，化哥徐以兵进。敌望风奔溃，获羊马及辎重。
路由白拔烈，遇阿萨兰回鹘，掠之。都监衰哀继至，谓化哥曰：“君误矣！此部实效顺者。”化哥悉还所俘。诸蕃由此不附。上使按之，削王爵。以侍中遥领大同军节度使，卒。耶律斡腊，字斯宁，奚迭剌部人。趫捷有力，善骑射。
保宁初，补护卫。车驾腊颉山，适豪猪伏丛莽，帝射中，猪突出。御者托满舍辔而避，厩人鹤骨翼之，斡腊复射而毙。
帝嘉赏。及猎赤山，适奔鹿奋角突前，路隘不容避，垂犯跸。
斡腊以身当之，鹿触而颠。帝谓曰：“朕因腊，两濒于危，赖卿以免，始见尔心。”迁护卫太保。
从枢密耻律斜轸破宋将杨继业军于山西。统和十三年秋，为行军都监，从都部署奚王和朔奴伐兀惹乌昭度，数月至其城。
昭度请降。和朔奴利其俘掠，令四面急攻。昭度率众死守，随方捍御。依傀堄虚构战棚，诱我军登陴，俄撤枝柱，登乾尽覆。
和朔奴知不能下，欲退。萧恒德谓师久无功，何以藉口，若深入大掠，犹胜空返。斡腊曰：“深入，恐所得不偿所损。”恒德不从，略地东南，循高丽北鄙还。道远粮绝，人马多死。诏夺诸将官，惟斡腊以前议得免。
寻加同政事门下平章事，为东京留守。开泰中卒。
耶律速撒，字阿敏，性忠直简毅，练武事。
应历初，为侍从，累迁突吕不部节度使。历霸、济、祥、顺、圣五州都总管，俄为敦睦宫太师。保宁三年，改九部都详稳。四年，伐党项，屡立战功，手诏劳之。
统和初，皇太后称制，西边甫定，速撒务安集诸藩，利害辄具以闻，太后益信任之。凡临戎，与士卒同甘苦，所获均赐将校。赏顺讨逆，威信大振。在边二十年卒。
萧阿鲁带，字乙辛隐，乌隗部人。父女古，仕至乣详稳。
阿鲁带少习骑射，晓兵法。清宁间始仕，累迁本部司徒。</description></item><item><title>卷八十七　列传第二十五</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-87/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-87/</guid><description>卷八十七　列传第二十五 耶律弘古耶律马六萧滴冽耶律适禄耶律陈家奴耶律特么耶律仙童萧素飒耶律大悲奴
耶律弘古，字胡笃堇，枢密使化哥之弟。
统和间，累迁顺义军节度使，入为北面林牙。太平元年，加同政事门下平章事，出为彰国军节度使，兼山北道兵马都部署，徙武定军节度使。六年，拜惕隐。讨阻卜有功。圣宗尝刺臂血与弘古盟为友，礼遇尤异，拜南府宰相，改上京留守。
重熙六年，迁南院大王，御制诰辞以宠之。十二年，加于越。帝闵其劳，复授武定军节度使，卒。讣闻，上哭曰：“惜哉善人！”丧至，亲临奠焉。
耶律马六，字扬隐，孟父楚国王之后。性宽和，善谐谑，亲朋会遇，一坐尽倾。恬于荣利。
与耶律弘古为刺血友，弘古为惕隐，荐补宿直官。重熙初，迁旗鼓拽剌详稳。为人畏慎容物，或有面相陵折者，恬然若弗闻，不臧否世务。以故上益亲狎。三年，迁崇德宫使，为惕隐，御制诰辞以褒之。拜北院宣徽使，宠遇过宰辅，帝常以兄呼之。
改辽兴军节度使，卒，年七十。子奴古达，终南京宣徽使。
萧滴冽，字图宁，遥辇鲜质可汗宫人。
重熙初，遥摄镇国军节度使。六年，奉诏使宋，伤足而跛，不告遂行，帝怒。及还，决以大杖，降同签南京留守事。遇授静江军节度使，历群牧都林牙，累迁右夷离毕。以才干见任使。
会车驾西征，元昊乞降，帝以前后反覆，遣滴冽往觇诚否。
因为元昊陈述祸福，听命乃还。拜北院枢密副使，出为中京留守。十九年，改西京留守，卒。
耶律适禄，字撒懒。清宁初，为本班郎君，稍迁宿直官。
乾统中，从伐阻卜有功，加奉宸。历护卫太保，改弘义宫副使。时上京枭贼赵钟哥跋扈自肆，适禄擒之，加泰州观察使，为达鲁虢部节度使。
天庆中，知兴中府，加金吾卫上将军。为盗所杀。
耶律陈家奴，字绵辛，懿祖弟葛剌之八世孙。
重熙中，补牌印郎君。坐直日不至，降本班。会帝猎，陈家奴逐鹿围内，鞭之二百。时耶律仁先荐陈家奴健捷比海东青鹘，授御盏郎君。历鹰坊、尚厩、四方馆副使，改徒鲁古皮室详隐。会太后生辰，进诗献驯鹿，太后嘉奖，赐珠二琲，杂彩二百段。兄撒钵卒，陈家奴闻讣，不告而去。帝怒，鞭之。
清宁初，累迁右夷离毕。适帝与燕国王射鹿俱中，王时年九岁，帝悦，陈家奴应制进诗。帝喜，解衣以赐。后皇太子废，帝疑陈家奴党附，罢之。</description></item><item><title>卷八十八　列传第二十六</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-88/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-88/</guid><description>卷八十八　列传第二十六 耶律仁先子挞不也耶律良萧韩家奴萧德萧惟信萧乐音奴耶律敌烈姚景行耶律阿思
耶律仁先，字乣邻，小宇查剌，孟父房之后。父瑰引，南府宰相，封燕王。
仁先魁伟爽秀，有智略。重熙三年，补护卫。帝与论政，才之。仁先以不世遇，言无所隐。授宿直将军，累迁殿前副点检，改鹤剌唐古部节度使，俄召为北面林牙。
十一年，升北院枢密副使。时宋请增岁币银绢以偿十县地产，仁先与刘符使宋，仍读书“贡”。宋难之。仁先曰：“曩者石晋报德本朝，割地以献，周人攘而取之，是非利害，灼然可见。”宋无辞以对。乃定议增银、绢十万两、匹，仍称“贡”。
既还，同知南京留守事。
十三年，代夏，留仁先镇边。未几，召为契丹行宫都部署，奏复王子班郎君及诸宫杂役。十六年，迁北院大王，奏今两院户口殷庶，乞免他部助役，从之。十八年，再举伐夏，仁先与皇太弟重元为前锋。萧惠失利于河南，帝犹欲进兵，仁先力谏，乃止。后知北院枢密使，迁东京留守。女直恃险，侵掠不止，仁先乞开山通道以控制之，边民安业。封吴王。
清宁初，为南院枢密使。以耶律化哥谮，出为南京兵马副元帅，守太尉，更王隋。六年，复为北院大王，民欢迎数百里，如见父兄。时此、商院枢密官涅鲁古、萧胡睹等忌之，请以仁先为西北路招讨使。耶律乙辛奏曰：“仁先旧臣，德冠一时，不宜补外。”复拜南院枢密使，更王许。
九年七月，上猎太子山，耶律良奏重元谋逆，帝召仁先语之。仁先曰：“此曹凶狠，臣固疑之久矣。”帝趣仁先捕之。
仁先出，且曰：“陛下宜谨为之备！”未及介马，重元犯帷宫。
帝欲幸北、南院，仁先曰：“陛下若舍扈从而行，贼必蹑其后；且南、北大王心未可知。”仁先子挞不也曰：“圣意岂可违乎？”
仁先怒，击其首。帝悟，悉委仁先以讨贼事。乃环车为营，拆行马，作兵仗，率官属近侍三十余骑阵柢枑外。及交战，贼众多降。涅鲁古中矢堕马，擒之，重元被伤而退。仁先以五院部萧塔剌所居最近，亟召之，分遣人集诸军。黎明，重元率奚人二千犯行宫，萧塔剌兵适至。仁先料贼不能久，俟其气沮攻之。乃背营而阵，乘便奋击，贼众奔溃，追杀二十余里，重元与数骑遁去。帝执仁先手曰：“平乱皆卿之功也。”加尚父，进封宋王，为北院枢密使，亲制文以褒之，诏画《泺河战图》以旌其功。咸雍元年，加于越，改封辽王，与耶律乙辛共知北院枢密事。乙辛恃宠不法，仁先抑之，由是见忌，出为南京留守，改王晋。恤孤茕，禁奸慝，宋闻风震服。议者以为自于越休哥之后，惟仁先一人而已。阻卜塔里干叛命，仁先为西北路招讨使，赐鹰纽印及剑。
上谕曰：“卿去朝廷远，每俟奏行，恐失机会，可便宜从事。”
仁先严斥候，扼敌冲，怀柔服从，庶事整饬。塔里干复来寇，仁先逆击，追杀八十余里。大军继至，又败之。别部把里斯、秃没等来救，见其屡挫，不敢战而降。北边遂安。
八年卒，年六十，遗命家人薄葬。弟义先、信先，俱有传。
子挞不也。
挞不也，字胡独堇。清宁二年，补祗候郎君，累迁永兴宫使。以平重元之乱，避授正军节度使，赐定乱功臣，同知殿前点检司事。历高阳、临海二军节度使、左皮室详稳。
大康六年，授西北路招讨使，率诸部尊长入朝，加兼侍中。</description></item><item><title>卷八十九　列传第二十七</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-89/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-89/</guid><description>卷八十九　列传第二十七 耶律斡特剌孩里窦景庸耶律引吉杨绩赵徽王观耶律喜孙
耶律斡特剌，字乙辛隐，许国王寅底石六世孙。少不喜官禄，年四十一，始补本班郎君。时枢密使耶律乙辛擅权，谗害忠良，斡特剌恐祸及，深自抑畏。
大康中，为宿直官，历左、右护卫太保。大安元年，升燕王傅，徙左夷离毕。四年，改北院枢密副使。帝赐诗褒之，迁知北院枢密使事，赐翼圣佐义功臣。北阻卜酋长磨古斯叛，斡特剌率兵进讨。会天大雪，败磨古斯四别部，斩首千余级，拜西北路招讨，封漆水郡王，加赐宣力守正功臣。寻拜南府宰相。
复讨闸古胡里扒部，破之，召为契丹行宫都部署。
先是，北、南府有讼，各州府得就按之；比岁，非奉枢密檄，不得鞫问，以故讼者稽留。斡特剌奏请如旧，从之。寿隆五年，复为西北路招讨使，讨耶睹刮部，俘斩甚众，获马、驼、牛、羊各数万。明年，擒磨古斯，加守太保，赐奉国匡化功臣。
乾统初，乞致仕，不许，止罢招讨。复兼南院枢密使，封混同郡王。迁北院枢密使，加守太师，赐推诚赞治功臣。致仕，薨，谥曰敬肃。
孩里，字胡辇，回鹘人。其先在太祖时来贡，愿留，因任用之。孩里，重熙间历近侍长。清宁九年，讨重元之乱有功，加金吾卫上将军，赐平乱功臣。累迁殿前都点检，以宿卫严肃称。
大康初，加守太子太保。二年，加同中书门下平章事。三年，改同知南院宣徽使事。会耶律乙辛出守中京，孩里入贺；及议复召，陈其不可。后乙辛再入枢府，出孩里为广利军节度使。
及皇太子被诬，孩里当连坐，有诏勿问。大安初，历品达鲁虢部节度使。寿隆五年，有疾，自言吾数已尽，却医药，卒，年七十七。
孩里信浮图。清宁初，从上猎，堕马，愤而复苏。言始见二人引至一城，宫室宏敞，有衣绛袍人坐殿上，左右列侍，导孩里升阶。持牍者示之曰：“本取大腹骨欲，误执汝。”牍上书“官至使相，寿七十七”。须臾还，挤之大壑而寤。道宗闻之，命书其事。后皆验。
窦景庸，中京人，中书令振之子。聪敏好学。清宁中，第进士，授秘书省校书郎，累迁少府少监。
咸雍六年，授枢密直学士，寻知汉人行宫副部署事。大安初，迁南院枢密副使，监修国史，知枢密院事，赐同德功臣，封陈国公。有疾，表请致仕；不从，加太子太保，授武定军节度使。审决冤滞，轻重得宜，以狱空闻。
七年，拜中京留守。九年薨，谥曰肃宪。子瑜，三司副使。
耶律引吉，字阿括，品部人。父双古，镇西边二十余年，治尚严肃，不殖货利，时多称之。
引吉寅畏好义。以荫补官，累迁东京副留守、北枢密院侍御。时肃革、萧图古辞等以玦见任，鬻爵纳贿；引吉以直道处其间，无所阿唯。改客省使。时朝廷遣使括三京隐户不得，以引吉代之，得数千余户。
时昭怀太子知北南院事，选引吉为辅导。枢密使乙辛将倾太子，恶引吉在侧，奏出之，为群牧林牙。大康元年，乙辛请赐牧地，引吉奏曰：“今牧地褊惬，畜不蕃息，岂可分赐臣下。”
帝乃止。乙辛由是益嫉之，除怀德军节度使，徙漠北猾水马群太保，卒。</description></item><item><title>卷九十　列传第二十八</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-90/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-90/</guid><description>卷九十　列传第二十八 萧兀纳耶律俨刘伸耶律胡吕
萧兀纳，一名挞不也，字特免，六院部人。其先尝为西南面拽剌。
兀纳魁伟简重，善骑射。清宁初，兄图独以事入见，帝问族人可用者，图独以兀纳对，补祗候郎君。迁近侍敞史，护卫太保。大康初，为北院宣徽使。时乙辛已害太子，因言宋魏国王和鲁斡之子淳可为储嗣。群臣莫敢言，唯兀纳及夷离毕萧陶隗谏曰：“舍嫡不立，是以国与人也。”帝犹豫不决。五年，帝出猎，乙辛请留皇孙，帝欲从之。兀纳奏曰：“窃闻车驾出游，将留皇孙，苟保护非人，恐有他变。果留，臣请侍左右。”帝乃悟，命皇孙从行。由此，始疑乙辛。
顷之，同知南院枢密使事，出乙辛、淳等。帝嘉其忠，封兰陵郡王，人谓近于古社稷臣，授殿前都点检。上谓王师儒、耶律固等曰：“兀纳忠纯，虽狄仁杰辅唐，屋质立穆宗，无以过也。卿等宜达燕王知之。”自是，令兀纳辅导燕王，益见优宠。大安初，诏尚越国公主，兀纳固辞。改南院枢密使，奏请掾史宜以岁月迁叙，从之。寿隆元年，拜北府宰相。
初，天祚在潜邸，兀纳数以直言忤旨。及嗣位，出为辽兴军节度使，守太傅。以佛殿小底王华诬兀纳借内附犀角，诏鞫之。兀纳奏曰：“臣在先朝，诏许日取帑钱十万为私费，臣未尝妄取一钱，肯借犀角乎！”天祚愈怒，夺太傅官，降宁边州刺史，寻改临海军节度使。
兀纳上书曰：“自萧海里亡入女直，彼有轻朝廷心，宜益兵以备不虞。”不报，天庆元年，知黄龙府事，改东北路统军使，复上书曰：“臣治与女直接境，观其所为，其志非小。宜先其未发，举兵图之。”章数上，皆不听。及金兵来侵，战于宁江州，其孙移敌蹇死之，兀纳退走入城。留官属守御，自以三百骑渡混同江而西，城遂陷。后与萧敌里拒金兵于长泺，以军败免官。五年，天祚亲征，兀纳殿，复败绩。后数日乃与百官人见，授上京留守。六年，耶律章奴叛，来攻京城，兀纳发府库以赍士卒，谕以逆顺，完城池，以死拒战。章奴无所得而去。以功授副元帅，寻为契丹都宫使。
天祚以兀纳先朝重臣，有定策勋，每延问以政，兀纳对甚切。上虽优容，终不能用。以疾卒，年七十。
耶律俨，字若思，析津人。本姓李氏。
父仲禧，重熙中始仕。清宁初，同知南院宣徽使事。四年，城鸭子、混同二水间，拜北院宣徽使。咸雍初，坐误奏事，出为榆州刺史。俄诏复旧职，迁汉人行宫都部署。六年，赐国姓，封韩国公，改南院枢密使。时枢臣乙辛等诬陷皇太子，诏仲禧偕乙辛鞫之，蔓引无辜，未尝雪正。乙辛荐仲禧可任，拜广德军节度使，复为南院枢密使，卒，谥钦惠。
俨仪观秀整，好学，有诗名，登咸雍进士第。守著作佐郎，补中书省令史，以勤敏称。大康初，历都部署判官、将作少监。
后两府奏事，论群臣优劣，唯称俨才俊。改少府少监，知大理正，赐紫。六年，迁大理少卿，奏谳详平。明年，升大理卿。
丁父忧，夺服，同签部署司事。
大安初，为景州刺史。绳胥徒，禁豪猾，抚老恤贫，末数月，善政流播，郡人刻石颂德。二年，改御史中丞，诏按上京滞狱，多所平反。同知宣徽院事，提点大理寺。六年冬，改山西路都转运使。刮剔垢弊，奏定课额，益州县俸给，事皆施行。
寿隆初，授枢密直学士。以母忧去官，寻召复旧职。宋攻夏，李乾顺遣使求和解，帝命俨如宋平之，拜参知政事。六年，驾幸鸳鸯泺，召至内殿，访以政事。
帝晚年倦勤，用人不能自择，令各掷骰子，以采胜者官之。
俨尝得胜采，上曰：“上相之征也！”迁知枢密院事，赐经邦佐运功臣，封越国公。修《皇朝实录》七十卷。
帝大渐，俨与北院枢密使阿思同受顾命。乾统三年，徙封秦国。六年，封漆水郡王。天庆中，以疾，命乘小车入朝。疾甚，遣太医视之。薨，赠尚父，谥曰忠懿。</description></item><item><title>卷九十一　列传第二十九</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-91/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-91/</guid><description>卷九十一　列传第二十九 萧岩寿耶律撒剌萧速撒耶律挞不也萧挞不也萧忽古耶律石柳
萧岩寿，室部人。性刚直，尚气。仕重熙末。道宗即位，皇太后屡称其贤，由是进用。
上出猎较，岩寿典其事，未尝高下于心，帝益重之。历文班太保、同知枢密院事。咸雍四年，从耶律仁先伐阻卜，破之，有诏留屯，亡归者众，由是镌两官。十年，讨敌烈部有功，为其部节度使。
大康元年，同知南院宣徽使事，迁北面林牙。密奏乙辛以皇太子知国政，心不自安，与张孝杰数相过从，恐有阴谋，动摇太子。上悟，出乙辛为中京留守。会乙辛生日，上遣近臣耶律白斯本赐物为寿，乙辛因私属自上：“臣见奸人在朝，陛下孤危。身虽在外，窃用寒心。”白斯本还，以闻。上遣人赐乙辛车，谕曰：“无虑弗用，行将召矣。”由是反疑岩寿，出为顺义军节度使。
乙辛复入为枢密使，流岩寿于乌隗路，终身拘作。岩寿虽窜逐，恒以社稷为忧，时人为之语曰：“以狼牧羊，何能久长！”
三年，乙辛诬岩寿与谋废立事，执还杀之，年四十九。
乾统间，赠同中书门下平章事，绘像宜福殿。岩寿廉直，面折廷诤，多与乙辛忤，故及于难。
耶律撒剌，字董隐，南院大王磨鲁古之孙。性忠直沉厚。
清宁初，累迁西南面招讨使，以治称。咸雍九年，改北院大王。
未几，为契丹行宫都部署。
大康二年，耶律乙辛为中京留守，诏百官延议，欲复召之，群臣无敢工言。撒剌独奏曰：“萧岩寿言乙辛有罪，不可为枢臣，故陛下出之；今复召，恐天下生疑。”进谏者三，不纳，左右为之震惊。乙辛复为枢密使，见撒剌让曰：“与君无憾，何独异议？”撒剌曰：“此社稷计，何憾之有！”乙辛诬撒剌与速撒同谋废立，诏按无迹，出为始平军节度使。及萧讹都斡诬首，竟遣使杀之。
乾统间，追封漆水郡王，绘像宜福殿，仍追赠三子官爵。
萧速撒，字秃鲁堇，突吕不部人。性沉毅。重熙间，累迁右护卫太保。蒲奴里叛，从耶律义先往讨，执首乱陶得里以归。
清宁中，历北面林牙、彰国军节度使，入为北院枢密副使。咸雍十年，经略西南边，撤宋堡障，戍以皮室军，上嘉之。
大康二年，知北院枢密使事。耶律乙辛权宠方盛，附丽者多至通显；速撒未尝造门。乙辛衔之，诬构速撒首谋废立；按之无验，出为上京留守。乙辛复令萧讹都斡以前事诬告，上怒，不复加讯，遣使杀之。时方盛暑，尸诸原野，容色不变，乌鹊不敢近。
乾统间，追封漆水郡王，绘像宜福殿。耶律挞不也，字撒班。系出季父房。父高家。仕至林牙，重熙间破夏人于金肃军有功，优加赏赉。
挞不也，清宁中补牌印郎君，累迁永兴宫使。九年，平重元之乱，以功知点检司事，赐平乱功臣，为怀德军节度使。咸雍五年，迁遥辇克。</description></item><item><title>卷九十二　列传第三十</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-92/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-92/</guid><description>卷九十二　列传第三十 耶律棠古萧得里底萧酬斡耶律章奴耶律术者
耶律棠古，字蒲速宛，六院郎君葛剌之后。
大康中，补本班郎君，累迁至大将军。性坦率，好别白黑，人有不善，必尽言无隐，时号“强棠古”。在朝数论宰相得失，由是久不得调，后出为西北戍长。
乾统三年，萧得里底为西北路招讨使，以后族慢侮僚吏。
棠古不屈，乃罢之。棠古讼之朝，不省。天庆初，乌古敌烈叛，召拜乌古部节度使。至部，谕降之。遂出私财及发富民积，以振其困乏，部民大悦，加镇国上将军。会萧得里底以都统率兵与金人战败绩，棠古请以军法论。且曰：“臣虽老，愿为国破敌。”不纳。
保大元年，乞致仕。明年，天祚出奔，棠古谒于倒塌岭，为上流涕，上慰止之，复拜乌古部节度使。及至部，敌烈以五千人来攻，棠古率家奴击破之，加太子太傅。年七十二卒。萧得里底，字乣邻，晋王孝先之孙。父撒钵，历官使相。
得里底短而偻，外谨内倨。大康中，补只候郎君，稍迁兴圣宫副使，兼同知中丞司事。大安中，燕王妃生子，得里底以妃叔故，历宁远军节度使、长宁宫使。寿隆二年，监讨达里得、拔思母二部，多俘而还，改同知商京留守事。
乾统元年，为北面林牙、同知北院枢密事，受诏与北院枢密使耶律阿思治乙辛余党。阿思纳贿，多出其罪；得里底不能制，亦附会之。
四年，知北院枢密事。夏王李乾顺为宋所攻，遣使请和解，诏得里底与南院枢密使牛温舒使宋平之。宋既许，得里底受书之日，乃曰：“始奉命取要约归，不见书辞，岂敢徙还。”遂对宋主发函而读。既还，朝议为是。天庆三年，加守司徒，封兰陵郡王。
女直初起，廷臣多欲乘其未备，举兵往讨；得里底独沮之，以至败衄。天祚以得里底不合人望，出为西南面招讨使。八年，召为北院枢密使，宠任弥笔。是时，诸路大乱，飞章告急者络绎而至，得里底不即上闻，有功者亦无甄别。由是将校怨怒，人无斗志。
保大二年，金兵至岭东。会耶律撒八、习骑撒跋等谋立晋王敖卢斡事泄，上召得里底议曰：“反者必以此儿为名，若不除去，何以获安。”得里底唯唯，竟无一言申理。王既死，人心益离。金兵逾岭，天祚率卫兵西遁。元妃萧氏，得里底之侄，谓得里底曰：“尔任国政，致君至此，何以生为！”得里底但谢罪，不能对。明日，天祚怒，逐得里底与其子么撒。
得里底既去，为耶律高山奴送金兵。得里底伺守者怠，脱身亡归，复为耶律九斤所得，送乏耶律淳。时淳已僭号，得里底自知不免，诡曰：“吾不能事僭窃之君！”不食数日，卒。子么撒，为金兵所杀。
萧酬斡，字讹里本，国舅少父房之后。祖阿剌，终采访使。
父别里剌，以后父封赵王。
酬斡貌雄伟，性和易。年十四，尚越国公主，拜驸马都尉，为只候郎君班详稳。年十八，封兰陵郡王。时帝欲立皇孙为嗣，恐无以解天下疑，出酬斡为国舅详稳，降皇后为惠妃，迁于乾州。初酬斡母入朝，擅取驿马，至是觉，夺其封号；复与妹鲁姐为巫蛊，伏诛。诏酬斡与公主离婚，籍兴圣宫，流乌古敌烈部。
天庆中，以妹复尊为太皇太妃，召酬斡为南女直详稳，迁征东副统军。时广州渤海作乱，乃与驸马都尉萧韩家奴袭其不备，平之，复败敌将侯槩于川州。是岁，东京叛，遇敌来击，师溃；独酬斡率麾下数人力战，殁于阵，追赠龙虎卫上将军。
耶律章奴，字特末衍，季父房之后。父查剌，养高不仕。</description></item><item><title>卷九十三　列传第三十一</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-93/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-93/</guid><description>卷九十三　列传第三十一 萧陶苏斡耶律阿息保萧乙薛萧胡笃
萧陶苏斡，字乙辛隐，突吕不部人。四世祖因吉，发长五尺，时呼为“长发因吉”。祖里拔，奥隗部节度使。
陶苏斡谨愿，不妄交。伯父留哥坐事免官，闻重元乱，挈家赴行在。时陶苏斡虽幼，已如成人，补笔砚小底。累迁祗候郎君，转枢密院侍御。咸雍五年，迁崇德宫使。会有诉北南院听讼不直者，事下，陶苏斡悉改正之，为耶律阿思所忌。帝欲召用，辄为所沮。八年，历漠北滑水马群太保，数年不调，尝曰：“用才未尽，不若闲。”乾统中，迁漠南马群太保，以大风伤草，马多死，鞭之三百，免官。九年，徙天齐殿宿卫。明年，谷价翔跃，宿卫士多不给，陶苏斡出私廪周之，召同知南院枢密使事。
天庆四年，为汉人行宫副部署。时金兵初起，攻陷宁江州。
天祚召群臣议，陶苏斡曰：“女直国虽小，其人勇而善射。自执我叛人萧海里，势益张。我兵久不练，若遇强敌，稍有不利，诸部离心，不可制矣。为今之计，莫若大发诸道兵，以威压之，庶可服也。”北院枢密使萧得里底曰：“如陶苏斡之谋，徒示弱耳。但发滑水以北兵，足以拒之。”遂不用其计。
数月间，边兵屡北，人益不安。饶州渤海结构头下城以叛，有步骑三万余，招之不下。陶苏斡帅兵往讨，擒其渠魁，斩首数千级，得所掠物，悉还其主。及耶律章奴叛，陶苏斡与留守耶律大悲奴为守御。章奴既平，陶苏斡请曰：“今边兵懈弛，若清暑岭西，则汉人啸聚，民心益摇。臣愚以为宜罢此行。”
不纳。乃命陶苏斡控扼东路，招集散卒。
后以太子太傅致仕，卒。
耶律阿息保，字特里典，五院部人。祖胡劣，太祖时徙居西北部，世为招讨司吏。
阿息保慷慨有大志，年十六，以才干补内史。天庆初，转枢密院侍御。金人起兵城境上，遣阿息保间之，金人曰：“若归阿疏，敢不听命。”阿息保具以闻。金兵陷宁江州，边兵屡败，遣阿息保与耶律章奴等齐书而东，冀以胁降。阿息保曰：“臣前使，依诏开谕，略无所屈。将还，谓臣曰：‘若所请不遂，无相见。’今臣请独往。”不听。将行，别萧得里底曰：“不肖适异国，必无生还，愿公善辅国家。”既至，阿息保见执。久乃遁归。
及天祚败绩，迁都巡捕使。六年，从阿疏讨耶律章奴，加领军卫大将军。阿疏将兵而东，阿息保送至军，乃还。天祚怒其专，鞭之三百。寻为奚六部秃里太尉。后阿疏反，阿息保以遍师进击，临阵坠马，被擒。因阿疏有旧得免。时阿疏颇好杀，阿息保谓曰：“欲举大事，何以杀为！”由是全活着众。会阿疏败，乃还。以战失利，囚中京数岁。
保大二年，金兵至中京，始出狱。寻为敌烈皮室详稳。是时，魏王淳僭号，屡遣人以书来招。阿息保封书以献，因谏曰：“东兵甚锐，未可轻敌。”及右辇铎之败，天祚奔窜，召阿息保，不时至，疑有贰心，并怒为淳所招，杀之。
初，阿息保知国将亡，前后谏甚切。及死以非罪，人尤惜之。
萧乙薛，字特免，国舅少父房之后。性谨愿。寿隆间，累任剧官。
天庆初，知国舅详稳事，迁殿前副点检。金兵起，为行军副都统。以战失利，罢职。六年，出为武定军节度使，迁西京留守。明年，讨剧贼董厖儿，战易水西，大破之。以功为北府宰相，加左仆射，兼东北路都统。十年，金兵陷上京，诏兼上京留守、东北路统军使。为政宽猛得宜，民之穷困者，辄加振恤，众咸爱之。
保大二年，金兵大至，乙薛军溃，左迁西南面招讨使。以部民流散，不赴。及天祚播迁，给侍从不阙，拜殿前都点检。
凡金兵所过，诸营败卒复聚上京，遣乙薛为上京留守以安抚之。</description></item><item><title>卷九十四　列传第三十二</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-94/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-94/</guid><description>卷九十四　列传第三十二 萧奉先李处温张琳耶律余睹
萧奉先，天祚元妃之兄也。外宽内忌。因元妃为上眷倚，累官枢密使，封兰陵郡王。
天庆二年，上幸混同江钩鱼。故事，生女直酋长在千里内者皆朝行在。适头鱼宴，上使诸酋次第歌舞为乐，至阿骨打，但端立直视，辞以不能。再三旨谕，不从。上密谓奉先曰：“阿骨打跋扈若此！可托以边事诛之。”奉先曰：“彼粗人，不知礼义，且无大过，杀之伤向化心。设有异志，蕞尔小国，亦何能为！”上乃止。
四年，阿骨打起兵犯宁江州，东北路统军使萧挞不也战失利。上命奉先弟嗣先为都统，将番、汉兵往讨，屯出河店。女直乃潜渡混同江，乘我师未备来袭。嗣先败绩，军将往往遁去。
奉先惧弟被诛，乃奏“东征溃军逃罪，所至劫掠，若不肆赦，将啸聚为患”。从之。嗣先诣阙待罪，止免官而已。由是士无斗志，遇敌辄溃，郡县所失日多。
初，奉先诬耶律余睹结附马萧昱谋立其甥晋王，事觉，杀昱。余睹在军中闻之惧，奔女直。保大二年，余睹为女直监军，引兵奄至，上忧甚。奉先曰：“余睹乃王子班之苗裔，此来实无亡辽心，欲立晋王耳。若以社稷计，不惜一子，诛之，可不战而退。”遂赐晋王死。中外莫不流涕，人心益解体。
当女直之兵未至也，奉先逢迎天祚，言：“女直虽能攻我上京，终不能远离巢穴。”而一旦越三千里直捣云中，计无所出，惟请播迁夹山。天祚方悟，顾谓奉先曰：“汝父子误我至此，杀之何益！汝去，毋从我行。恐军心忿怒，祸必及我。”
奉先父子恸哭而去，为左右执送女直兵。女直兵斩其长子昂，送奉先及次子昱于其国主。通遇我兵，夺归，天祚并赐死。
李处温，析津人。伯父俨，大康初为将作少监，累官参知政事，封漆水郡王，雅与北枢密使萧奉先友旧。执政十余年，善逢迎取媚，天祚及宠任之。俨卒，奉先荐处温为相，处温因奉先有援己力，倾心阿附，以固权位，而贪污尤甚，凡所接引，类多小人。
保大初，金人陷中京，诸将莫能支。天祚惧，奔夹山，兵势日迫。处温与族弟处能、子奭，外假怨军声援，结都统萧干谋立魏国王淳，召番、汉官属诣魏王府劝进。魏国王将出，奭乃持赭袍衣之，令百官拜舞称贺。魏王固辞不得，遂称天锡皇帝。以处温守太尉，处能直枢密院，奭为少府少监，左企弓以下及亲旧与其事者，赐官有差。
会魏国王病，自知不起，密授处温番汉马步军都元帅，意将属以后事。及病亟，萧干等矫诏南面宰执入议，独处温称疾不至，阴聚勇士为备，给云奉密旨防他变。魏国王卒，萧干拥契丹兵，宣言当立王妃萧氏为太后，权主军国事，众无敢异者。
干以后命，召处温至，时方多难，未欲即诛，但追毁元帅札子。
处能惧及祸，落发为僧。寻有永清人傅遵说随郭药师入燕，被擒，具言处温尝遗易州富民赵履仁书达宋将童贯，欲挟萧后纳土归宋。后执处温问之，处温曰：“臣父子于宣宗有定策功，宜世蒙有容，可使因谗获罪？”后曰：“向使魏国王如周公，则终享亲贤之名于后世。误王者皆汝父子，何功之有！”并数其前罪恶。处温无以对，乃赐死，奭亦伏诛。
张琳，渖州人。幼有大志。寿隆末，为秘书中允。天祚即位，累迁户部使。顷之，擢南府宰相。
初，天祚之败于女直也，意谓萧奉先不知兵，乃召琳付以东征事。琳以旧制，凡军国大计，汉人不与，辞之。上不允，琳奏曰：“前日之败，失于轻举。若用汉兵二十万分道进讨，无不克者。”上许其半，仍诏中京、上京、长春、辽西四路计户产出军。时有起至二百军者，生业荡散，民甚苦之。四路军甫集，寻复遁去。
及中京陷，天祚幸云中，留琳与李处温佐魏国王淳守南京。
处温父子召琳，欲立淳为帝，琳曰：“王虽帝胄，初无上命；摄政则可，即真则不可。”处温曰：“今日之事，天人所与，岂可易也！”琳虽有难色，亦勉从之。淳既称帝，诸将咸居权要，琳独守太师，十日一朝，平章军国大事。阳以元老尊之，实则不使与政。琳由是郁悒而卒。</description></item><item><title>卷九十五　列传第三十三　文学上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-95/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-95/</guid><description>卷九十五　列传第三十三　文学上 萧韩家奴李汗
辽起松漠，太祖以兵经略方内，礼文之事固所未遑。及太宗入汴，取晋图书、礼器而北，然后制度渐以修举。至景、圣间，则科目聿兴，士有由下僚擢升侍从，骎骎崇儒之美。但其风气刚劲，三面邻敌，岁时以搜狝为务，而典章文物视古犹阙。
然二百年之业，非数君子为之综理，则后世恶所考述哉。作《文学传》。
萧韩家奴，字休坚，涅剌部人，中书令安搏之孙。少好学，弱冠入南山读书，博鉴经史，通辽、汉文字。统和十四年始仕。
家有一牛，不任驱策，其奴得善价鬻之。韩家奴曰：“利己误人，非吾所欲。”乃归直取牛。二十八年，为右通进，典南京栗园。重熙初，同知三司使事。四年，迁天成军节度使，徙彰愍宫使。帝与语，才之，命为诗友。尝从容问曰：“卿居外有异闻乎？”韩家奴对曰：“臣惟知炒栗：小者熟，则大者必生；大者熟，则小者必焦。使大小均熟，始为尽美。不知其他。”盖尝掌栗园，故托栗以讽谏。帝大笑。诏作《四时逸乐赋》，帝称善。
时诏天下言治道之要，制问：“徭役不加于旧，征伐办不常有，年谷既登，帑廪既实，而民重困，岂为吏者慢、为民者惰欤？今之徭役何者最重？何者尤苦？何所蠲省则为便益？
补役之法何可以复？盗贼之害何可以止？”韩家奴对曰：臣伏见比年以来，高丽未宾，阻卜犹强，战守之备，诚不容已。乃者，选富民防边，自备粮糗。道路修阻，动淹岁月；比至屯所，费已过半；只牛单毂，鲜有还者。其无丁之家，倍直佣僦，人惮其劳，半途亡窜，故戍卒之食多不能给。求假于人，则十倍其息，至有鬻子割田，不能偿者。或逋役不归，在军物故，则复补以少壮。其鸭绿江之东，戍役大率如此。况渤海、女直、高丽合从连衡，不时征讨。富者从军，贫者侦候。
加之水旱，菽粟不登，民以日困。盖势使之然也。
方今最重之役，无过西戍。如无西戍，虽遇凶年，困弊不至于此。若能徙西戍稍近，则往来不劳，民无深患。议者谓徙之非便：一则损威名，二则召侵侮，三则弃耕牧之地。臣谓不然。阻卜诸部，自来有之。曩对此至胪朐河，南至边境，人多散居，无所统一，惟往来抄掠。及太祖西征，至于流沙，阻卜望风悉降，西域诸国皆愿入贡。因迁种落，内置三部，以益吾国，不营城邑，不置戍兵，阻卜累世不敢为寇。统和间，皇太妃出师西域，拓土既远，降附亦众。自后一部或叛，邻部讨之，使同力相制，正得驭远人之道。及城可敦，开境数千里，西北之民，徭役日增，生业日殚。警急既不能救，叛服亦复不恒。
空有广地之名，而无得地之实。若领土不已，渐至虚耗，其患有不胜言者。况边情不可深信，亦不可顿绝。得不为益，舍不为损。国家大敌，惟在南方。今虽连和，难保他日。若南方有变，屯戍辽邈，卒难赴援。我进则敌退，我还则敌来，不可不虑也。方今太平已久，正可恩结诸部，释罪而归地，内徙戍兵以增堡障，外明约束以正疆界。每部各置酋长，岁修职贡。叛则讨之，服则抚之。诸部既安，必不生衅。如是，则臣虽不能保其久而无变，知其必不深入侵掠也。或云，弃地则损威。殊不知殚费竭财，以贪无用之地，使彼小部抗衡大国，万一有败，损威岂浅？或又云，沃壤不可遽弃。臣以为土虽沃，民不能久居，一旦敌来，则不免内徙，岂可指为吾土而惜之？
夫币禀虽随部而有，此特周急部民一偏之惠，不能均济天下。如欲均济天下，则当知民困之由，而窒其隙。节盘游，简驿传，薄赋敛，戒奢侈。期以数年，则困者可苏，贫者可富矣。
盖民者国之本，兵者国之卫。兵不调则旷军役，调之则损国本。
且诸部皆有补役之法。昔补役始行，居者、行者类皆富实，故累世从戍，易为更代。近岁边虞数起，民多匮乏，既不任役事，随补随缺。苟无上户，则中户当之。旷日弥年，其穷益甚，所以取代为艰也。非惟补役如此，在边戍兵亦然。譬如一功之土，岂能填寻丈之壑！欲为长久之便，莫若使远戍疲兵还于故乡，薄其徭役，使人人给足，则补役之道可以复故也。
臣又闻，自背有国家者，不能无盗。比年以来，群黎凋弊，利于剽窃，良民往往化为凶暴。甚者杀人无忌，至有亡命山泽，基乱首祸。所谓民以困穷，皆为盗贼者，诚如圣虑。今欲芟夷本根，愿陛下轻徭省役，使民务农。衣食既足，安习教化，而重犯法，则民趋礼义，刑罚罕用矣。臣闻唐太宗问群臣治盗之方，皆曰：“严刑峻法。”太宗笑曰：“寇盗所以滋者，由赋无度，民不聊生。今朕内省嗜欲，外罢游幸，使海内安静，则寇盗自止。”由此观之，寇盗多寡，皆由衣食丰俭，徭役重轻耳。今宣徙可敦城于近地，与西南副都部署乌古敌烈、隗乌古等部声援相接。罢黑岭二军，并开、保州，皆隶东京；益东北戍军及南京总管兵。增修壁垒，候尉相望，缮完楼橹，浚治城隍，以为边防。此方今之急务也，愿陛下裁之。
擢翰林都林牙，兼修国史。仍诏谕之曰：“文章之职，国之光华，非才不用。以卿文学，为时大儒，是用授卿以翰林之职。朕之起居，悉以实录。”自是日见亲信，每入侍，赐坐。
遇胜日，帝与饮酒赋诗，以相醻酢，君臣相得无比。韩家奴知无不言，虽谐谑不忘规讽。
十三年春，上疏曰：“臣闻先世遥辇可汗洼之后，国祚中绝；自夷离堇雅里立阻午，大位始定。然上世俗朴，未有尊称。</description></item><item><title>卷九十六　列传第三十四　文学下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-96/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-96/</guid><description>卷九十六　列传第三十四　文学下 王鼎耶律昭刘辉耶律孟简耶律谷欲
王鼎，字虚中，涿州人。幼好学，居太宁山数年，博通经史。时为唐俊有文名燕、蓟间，适上巳，与同志祓禊水滨，酌酒赋诗。鼎偶造席，唐俊见鼎朴野，置下坐。欲以诗困之，先出所作索赋，鼎援笔立成。唐俊惊其敏妙，因与定交。
清宁五年，擢进士第。调易州观察判官，改涞水县令，累迁翰林学士。当代典章多出其手。上书言治道十事，帝以鼎达政体，事多咨访。鼎正直不阿，人有过，必面诋之。
寿隆初，升观书殿学士。一日宴主第，醉与客忤，怨上不知己，坐是下吏。状闻，上大怒，杖黥夺官，流镇州。居数岁，有赦，鼎独不免。会守臣召鼎为贺表，因以诗胎使者，有“谁知天雨露，独不到孤寒”之句。上闻而怜之，即召还，复其职。
乾统六年卒。
鼎宰县时，憩于庭，俄有暴风举卧榻空中。鼎无惧色，但觉枕榻俱高，乃曰：“吾中朝端士，耶无干正，可徐置之。”
须臾，榻发故处，风遂止。
耶律昭，字述宁，博学，善属文。统和中，坐兄国留事，流西北部。
会萧挞凛为西北路招讨使，爱之，奏免其役，礼致门下。
欲召用，以疾辞。挞凛问曰：“今军旅甫罢，三边宴然，惟阻卜伺隙而动。讨之，则路远难至；纵之，则边民被掠；增戍兵，则馈饷不给；欲苟一时之安，不能终保无变。计将安出？”昭以书答曰：窃闻治得其要，则仇敌为一家；先其术，则部曲为行路。
夫西北诸部，每当农时，一夫为侦候，一夫治公田，二夫给扎官之役，大率四丁无一室处。刍牧之事，仰给妻孥。一遭寇掠，贫穷立至。春夏赈恤，吏多杂以糠粃，重以掊克，不过数月，又得告困。且畜牧者，富国之本。有司防其隐没，聚之一所，不得各就水草便地。兼以通亡戍卒，随时补调，不习风土，故日疾月损，驯到耗竭。
为今之计，莫若振穷薄赋，给以牛种，使遂耕稼。置游兵以防盗掠，颁俘获以助伏腊，散畜牧以就便地。期以数年，富职可望。然后练简精兵，以备行伍，何守之不固，何劝而不克哉？然必去其难制者，则余种自畏。若舍大而谋小，避强而攻弱，非徒虚费财力，亦不足以威服其心。此二者，利害之机，不可不察。
昭闻古之名将，安边立功，在德不在众。故谢玄以八千破苻坚百万，休哥以五队败曹彬十万。良由恩结士心，得其死力也。阁下膺非常之遇，专方面之寄，宜远师古人，以就勋业。
上观乾象，下尽人谋；察地形之险易，料敌势之虚实。虑无遗策，利施后世矣。挞凛然之。
开泰中，猎于拔里堵山，为羯羊所触，卒。
刘辉，好学善属文，疏简有远略。大康五年，第进士。
大安未，为太子洗马，上书言：“西边诸番为患，士卒远戍，中国之民疲于飞輓，非长久之策。为今之务，莫若城于盐泺，实以汉户，使耕田聚粮，以为西北之费。”言虽不行，识者韪之。</description></item><item><title>卷九十七　列传第三十五　能吏</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-97/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-97/</guid><description>卷九十七　列传第三十五　能吏 大公鼎萧文马人望耶律铎鲁斡杨遵勖王棠汉以玺书赐二千石，唐疏刺史、县令于屏，以示奖率，故二史有《循吏》、《良吏》之传。
辽自太祖创业，太宗抚有燕、蓟，任贤使能之道亦略备矣。
然惟朝廷参置国官，吏州县者多遵唐制。历世既久，选举益严。
时又分遣重臣巡行境内，察贤否而进退之。是以治民、理财、决狱、弭盗，各有其人。考其德政，虽未足以与诸循、良之列，抑亦可谓能吏矣。作《能吏传》。
大公鼎，渤海人，先世籍辽阳率宾县。统和间，徙辽东豪右以实中京，因家于大定。曾祖忠，礼宾使。父信，兴中主簿。
公鼎幼庄愿，长而好学。咸雍十年，登进士第，调沈州观察判官。时辽东雨水伤稼，北枢密院大发濒河丁壮以完堤防。
有司承令峻急，公鼎独曰：“边障甫宁，大兴役事，非利国便农之道。”乃疏奏其事。朝廷从之，罢役，水亦不为灾。濒河千里，人莫不悦。改良乡令，省徭役，务农桑，建孔子庙学，部民服化。累迁兴国军节度副使。
时有隶鹰坊者，以罗毕为名，扰害田里。岁久，民不堪。
公鼎言于上，即命禁戢。会公鼎造朝，大臣谕上嘉纳之意，公鼎曰：“一郡获安，诚为大幸；他郡如此者众，愿均其赐于天下。”从之。徙长春州钱帛都提点。车驾如春水，贵主例为假贷，公鼎曰：“岂可辍官用，徇人情？”拒之。颇闻怨詈语，曰：“此吾职，不敢废也。”俄拜大理卿，多所平反。
天祚即位，历长宁军节度使、南京副留守，改东京户部使。
时盗杀留守萧保先，始利其财，因而倡乱。民亦互生猜忌，家自为斗。公鼎单骑行郡，陈以祸福，众皆投兵而拜曰：“是不欺我，敢弗听命。”安辑如故。拜中京留守，赐贞亮功臣，乘传赴官。时盗贼充斥，有遇公鼎于路者，即叩马乞自新。公鼎给以符约，俾还业，闻者接踵而至。不旬日，境内清肃。天祚闻之，加赐保节功臣。时人心反侧，公鼎虑生变，请布恩惠以安之，为之肆赦。
公鼎累表乞归，不许。会奴贼张撒八率无赖啸聚，公鼎欲击而势有不能。叹曰：“吾欲谢事久矣。为世故所牵，不幸至此，岂命也夫！”因忧愤成疾。保大元年卒，年七十九。
子昌龄，左承制；昌嗣，洺州刺史；昌朝，镇宁军节度。
萧文，字国华，外戚之贤者也。父直善，安州防御史。
文笃志力学，甚愠不形。大康初，掌秦越国王中丞司事，以才干称。寻知北面贴黄。王邦彦子争荫，数岁不能定，有司以闻。上命文诘之，立决。车驾将还宫，承诏阅习仪卫，虽执事林林，指顾如一。迁同知奉国军节度使，历国舅都监。
寿隆末，知易州，兼西南面安抚使。高阳土沃民富，吏其邑者，每黩于货，民甚苦之。文始至，悉去旧弊，务农桑，崇礼教，民皆化之。时大旱，百姓忧甚，文祷之辄雨。属县又蝗，议捕除之，文曰：“蝗，天灾，捕之何益！”但反躬自责，蝗尽飞去；遗者亦不食苗，散在草莽，为乌鹊所食。会霪雨不止，文复随祷而齐。是岁，大熟。朝廷以文可大用，迁唐古部节度使，高阳勒石颂之。后不知所终。
马人望，字俨叔，高祖胤卿，为石晋青州刺史，太宗兵至，坚守不降。城破被执，太宗义而释之，徙其族于医巫闾山，因家焉。曾祖廷煦，南京留守。祖渊，中京副留守。父诠，中京文思使。</description></item><item><title>卷九十八　列传第三十六　卓行</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-98/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-98/</guid><description>卷九十八　列传第三十六　卓行 萧札刺耶律官奴萧蒲离不
辽之共国任事，耶律、萧二族而已。二族之中，有退然自足，不淫于富贵，不诎于声利，可以振颓风，激薄俗，亦足嘉尚者，得三人焉。作《卓行传》。
萧札刺，字虚辇，北府宰相排押之弟。性介特，不事生业。
保宁间，以戚属进，累迁宁远军节度使。秩满里居，澹泊自适。统和末，召为南京马步军都指挥使。以疾求退，不听，迁夷离毕。又以疾辞，许之。遂入颉山，杜门不出。上嘉其志，不复征，札刺自是家于颉山。亲友或过之，终日言不及世务。
凡宴游相邀，亦不拒。一岁山居过半，与世俗不偶。耶律资忠重之，目日颉山老人。卒。
耶律官奴，字奚隐，林牙斡鲁之孙。沉厚多学，详于本朝世系。嗜酒好佚。初，征为宿直将军。重熙九年，以疾去官。上以官奴属尊，欲成其志，乃许自择一路节度使。官奴辞曰：“臣愚钝，不任官使。”加归义军节度使，辄请致政。
官奴与欧里部人萧哇友善，哇谓官奴曰：“仕不能致主泽民，成大功烈，何屑屑为也！吾与若居林下，以枕簟自随，觞咏自乐，虽不官，无慊焉。”官奴然之。时称“二逸”。乾统间，官奴卒。
萧蒲离不，字桵懒，魏国王惠之四世孙。父母蚤丧，鞠于祖父兀古匿。性孝悌。年十三，兀古匿卒，自以早失怙恃，复遭祖丧，哀毁逾礼，族里嘉叹。尝谓人曰：“我于亲不得终养，今谁为训者？苟不自勉，何以报鞠育恩！”自是力学，于文艺无不精。
乾统间，以兀古匿之故召之，不应。常与亲识游猎山水，奉养无长物仆隶，欣欣如也。或曰：“公胡不念以嗣先世功名？”
答曰：“自度不足以继先业，年逾强仕，安能益主庇民！”
累征，皆以疾辞。
晚年，谢绝人事，卜居抹古山，屏远荤茹，潜心佛书，延有道者谈论弥日。人间所得何如，但曰：“有深乐！惟觉六凿不相攘，余无知者。”一日，易服，无疾而逝。
论曰：“隐，固未易为也，而亦未可轻以与人。若札刺谢职不谈时务，官奴两辞节镇，蒲离不召而不赴，虽未足谓之隐；然在当时能知内外之分，甘于肥遁，不犹愈于求富贵利达而为妻妾羞者哉！故称卓行可也。”</description></item><item><title>卷九十九　列传第三十七　列女</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-99/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-99/</guid><description>卷九十九　列传第三十七　列女 刑简妻陈氏取律氏常哥耶律奴妻萧氏耶律术者妻萧氏耶律中妻萧氏
男女居室，人之大伦。与其得列女，不若得贤女。天下而有列女之名，非幸也。《诗》赞卫共姜，《春秋》褒宋伯姬，盖不得已，所以重人伦之变也。辽据北方，风化视中土为疏。终辽之世，得贤女二，列女三，以见人心之天理有不与世道存亡者。
邢简妻陈氏，营州人。父陉，五代时累官司徒。
陈氏甫笄，涉通经义，凡览诗赋，辄能诵，尤好吟咏，时以女秀才名之。年二十，归于简。孝舅姑，闺门和睦，亲党推重。有六子，陈氏亲教以经。后二子抱朴、抱质皆以贤，位宰相。统和十二年卒。睿智皇后闻之，嗟悼，赠鲁国夫人，刻石以表其行。及迁袝，遣使以祭。论者谓贞静柔顺，妇道母仪始终无慊云。
耶律氏，太师适鲁之妹，小字常哥。幼爽秀，有成人风。
及长，操行修洁，自誓不嫁。能诗文，不苟作。读《通历》，见前人得失，历能品藻。
咸雍间，作文以述时政。其略曰：“君以民为体，民以君为心。人主当任忠贤，人臣当任忠贤，人臣当去比周；则政化平，阴阳顺。欲怀远，则崇恩尚德；欲强国，则轻徭薄赋。四端五典为治教之本，六府三事实生民之命。淫侈可以为戒，勤俭可以为师。错枉则人不敢诈，显忠则人不敢欺。勿泥空门，崇饰土木；勿事边鄙，妄费金帛。满当思溢，安必虑危。刑罚当罪，则民劝善。不宝远物，则贤者至。建万世磐石之业，制诸部强横之心。欲率下，则先正身；欲治远，则始朝廷。”上称善。时枢密使耶律乙辛爱其才，屡求诗，常哥遗以回文。乙辛知其讽己，衔之。大康三年，皇太子坐事，乙辛诬以罪，按无迹，获免。会兄适鲁谪镇州，常哥与俱，常布衣疏食。人间曰：“何自苦如此？”对曰：“皇储无罪道废，我辈岂可美食安寝。”
及太子被害，不胜哀痛。年七十，卒于家。
耶律奴妻萧氏，小字意辛，国舅驸马都尉陶苏斡之女。母胡独公主。
意辛美姿容，年二十，始适奴。事亲睦族，以孝谨闻。尝与娣姒会，争言厌魅以取夫宠，意辛曰：“厌魅不若礼法。”
众问其故，意辛曰：“修己以洁，奉长以敬，事夫以柔，抚下以宽，毋使君子见其轻易，此之为礼法，自然取重于夫。以厌魅获宠，独不愧于心乎！”闻者大惭。
初，奴与枢密使乙辛有隙。及皇太子废，被诬夺爵，没入兴圣宫，流乌古部。上以意辛公主之女，欲使绝婚。意辛辞曰：“陛下以妄葭莩之亲，使免流窜，实天地之恩。然夫妇之义，生死以之。妄自笄年从奴，一旦临难，顿尔乖离，背纲常之道，于禽兽何异？幸陛下哀怜，与奴俱行，妥即死无恨！”帝感其言，从之。
意辛久在贬所，亲执役事，虽劳无难色。事夫礼敬，有加于旧。寿隆中，上书乞子孙为著帐郎君。帝嘉其节，召举家还。
子国隐，乾统间始仕。保大中，意辛在临演，谓诸子曰：“吾度卢彦伦必叛，汝辈速避，我当死之。”贼至，遇害。
耶律术者妻萧氏，小字讹里本，国舅孛堇之女。性端悫，有容色，自幼与他女异。年十八，归术者。谨裕贞婉，娣姒推尊之。及居术者丧，极哀毁。既葬，谓所亲曰：“夫妇之道，如阴阳表里。无阳则阴不能立，无表则裹无所附。妾今不幸失所天，且生必有死，理之自然。术者早岁登朝，有才不寿。天祸妾身，罹此酷罚，复何依恃。傥死者可见，则从；不可见，则当与俱。”侍婢慰勉，竟无回意，自刃而卒。
耶律中妻萧氏，小字挼兰，韩国王惠之四世孙。聪慧谨愿。
年二十归于中，事夫敬顺，亲戚咸誉其德。中尝谓曰：“汝可粗知书，以前贞淑为鉴。”遂发心诵习，多涉古今。</description></item><item><title>卷一百　列传第三十八　方技</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-100/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-100/</guid><description>卷一百　列传第三十八　方技 直鲁古王白魏璘耶律敌鲁耶律乙不哥
孔子称“小道必有可观”，医卜是已。医以济夭札，卜以决犹豫，皆有补于国，有惠于民。前史录而不遗，故传。
直鲁古，吐谷浑人。初，太祖破吐谷浑，一骑士弃橐，反射不中而去。及追兵开橐视之，中得一婴儿，即直鲁古也。因所俘者问其故，乃知射囊者，婴之父也。世善医，虽马上视疾，亦知标本。意不欲子为人所得，欲杀之耳。
由是进于太祖，淳钦皇后收养之。长亦能医，专事针灸。
太宗时，以太医给侍。尝撰《脉诀》、《针灸书》，行于世。年九十卒。
王白，冀州人，明天文，善卜筮，晋司天少监，太宗入汴得之。应历十九年，王子只没以事下狱，其母求卜，白曰：“此人当王，未能杀也，毋过忧！”景宗即位，释其罪，封宁王，竟如其言。凡决祸福多此类。
保宁中，历彰武、兴国二军节度使。撰《百中歌》行于世。
魏璘，不知何郡人，以卜名世，太宗得于汴。
天禄元年，上命驰马较迟疾，以为胜负。问王白及璘孰胜？
白奏曰：“赤者胜。”璘曰：“臣所见，騣马当胜。”既驰，竟如璘言。上异而问之，白曰：“今日火王，故知赤者胜。”
璘曰：“不然，火虽王，而上有烟。以烟察之，青者必胜。”
上嘉之。五年，察割谋逆，私卜于璘。璘始卜，谓曰：“大王之数，得一日矣，宜慎之！”及乱，果败。应历中，周兵犯燕，上以胜败问璘。璘曰：“周姓柴也，燕分火也。柴入火，必焚。”
其言果验。
璘尝为太平王罨撒葛卜僭立事，上闻之，免死，流乌古部。
一日，节度使召璘，适有献双鲤者，戏曰：“君卜此鱼何时得食？”璘良久答曰：“公与仆不出今日，有不测祸，奚暇食鱼？”
亟命烹之。未及食，寇至，俱遇害。
耶律敌鲁，字撒不碗。其先本五院之族，始置宫分，隶焉。</description></item><item><title>卷一百一　列传第三十九</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-101/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-101/</guid><description>卷一百一　列传第三十九 伶官罗衣轻宦官王继恩赵安仁
伶，官之微者也。《五代史》列镜新磨于《传》，是必有所取矣。辽之伶官当时固多，然能因诙谐示谏，以消未形之乱，惟罗衣轻耳。孔子曰：“君子不以人废言。”是宜传。
罗衣轻，不知其乡里。滑稽通变，一时谐谑，多所规讽。
兴宗败于李元昊也，单骑突出，几不得脱。先是，元昊获辽人，辄劓其鼻，有奔北者，惟恐追及。故罗衣轻止之曰：“且观鼻在否？”上怒，以毳索击帐后，将杀之。太子笑曰：“打诨底不是黄幡绰！”罗衣轻应声曰：“行兵底亦不是唐太宗！”上闻而释之。
上尝与太弟重元狎呢，宴酣，许以千秋万岁后传位。重元喜甚，骄纵不法。又因双陆，赌以居民城邑。帝屡不竟，前后已偿数城。重元既恃梁孝王之宠，又多郑叔段之过，朝臣无敢言者，道路以目。一日复博，罗衣轻指其局曰：“双陆休痴，和你都输去也！”帝始悟，不复戏。清宁间，以疾卒。
《周礼》，寺人掌中门之禁。至巷伯诗列于《雅》，勃貂功著于晋，虽忠于所事，而非其职矣。汉、唐中世，窃权蠹政，有不忍言者，是皆宠遇之过。辽宦者二人，其贤不肖皆可为后世鉴，故传焉。
王继恩，棣州人。睿智皇后南征，继恩被俘。
初，皇后以公私所获十岁已下儿容貌可观者近百人，载赴凉陉，并使阉为竖，继恩在焉。聪慧，通书及辽语。擢内谒者、内侍左厢押班。圣宗亲政，累迁尚衣库使、左承宣、临门卫大将军、灵州观察使、内库都提点。
继恩好清谈，不喜权利，每得赐赉，市书至万卷，载以自随，诵读不倦。每宋使来聘，继恩多充宣赐使。后不知所终。
赵安仁，字小喜，深州乐寿人，自幼被俘。
统和中，为黄门令、秦晋国王府祗候。王薨，授内侍省押班、御院通进。开泰八年，与李胜哥谋奔南土，为游兵所擒。
初，仁德皇后与钦哀有隙，钦哀密令安仁伺皇后动静，无不知者。仁德皇后威权既重，安仁惧祸，复谋亡归。仁德欲诛之，钦哀以言营救。圣宗曰：“小喜言父母兄弟俱在南朝，每一念，神魂陨越。今为思亲，冒死而亡，亦孝子用心，实可怜悯。”
赦之。重熙初，钦哀摄政，欲废帝，立少子重元。帝与安仁谋迁太后庆州守陵，授安仁左承宣、监门卫大将军，充契丹汉人渤海内侍都知，兼都提点。会上思太后，亲驭奉迎，太后责曰：“汝负万死，我尝营救。不望汝报，何为离间我母子耶！”安仁无答。后不知所终。
论曰：“名器所以砺天下，非贤而有功则不可授，况宦者乎。继恩为内谒者，安仁为黄门令，似矣；何至溺于私爱，而授以观察使、大将军耶？《易》曰：‘负且乘，致寇至。’此安仁所以不克有终，继恩幸而免欤？”</description></item><item><title>卷一百二　列传第四十　奸臣上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-102/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-102/</guid><description>卷一百二　列传第四十　奸臣上 耶律乙辛张孝杰耶律燕哥萧十三
《春秋》褒贬，善恶并书，示劝惩也。故迁、固传佞幸、酷吏，欧阳修则并奸臣录之，将俾为君者知所鉴，为臣者知所戒。此天地圣贤之心，国家安危之机，治乱之原也。辽自耶律乙辛而下，奸臣十人，其败国皆足以为戒，故列于《传》。
耶律乙辛，字胡睹兖，五院部人。父迭刺，家贫，服用不给，部人号“穷迭刺”。
初，乙辛母方娠，夜梦手搏羖羊，拔其角尾。既寤占之，术者曰：“此吉兆也。羊去角尾为王字，汝后有子当王。”及乙辛生，适在路，无水以浴，回车破辙，忽见涌泉。迭刺自以得子，欲酒以庆，闻酒香，于草棘间得二榼，因祭东焉。
乙辛幼慧黠。尝牧羊至日昃，迭刺视之，乙辛熟寝。迭刺触之觉，乙辛怒曰：“何遽惊我！适梦人手执口月以食我，我已食月，啖日方半而觉，借不尽食之。”迭刺自是不令牧羊。及长，美风仪，外和内狡。重熙中，为文班吏，掌太保印，陪从入宫。皇后见乙辛详雅如素宦，令补笔砚吏；帝亦爱之，累迁护卫太保。道宗即位，以乙辛先朝任使，赐汉人户四十，同知点检司事，常召决疑议，升北院同知，历枢密副使。清宁五年，为南院枢密使，改知北院，封赵王。
九年，耶律仁先为南院枢密使，时驸马都尉萧胡睹与重元党，恶仁先在朝，奏曰：“仁先可任西北路招讨使。”帝将从之。乙辛奏曰，“臣新参国政，未知治体。仁先乃先帝旧臣，不可遽离朝廷。”帝然之。重元乱平，拜北院枢密使，进王魏，赐匡时翊圣竭忠平乱功臣。咸雍五年，加守太师。诏四方有军旅，许以便宜从事，势震中外，门下馈赂不绝。凡阿顺者蒙荐摊，忠直者被斥窜。
大康元年，皇太子始预朝政，法度修明。乙辛不得逞，谋以事诬皇后。后既死，乙辛不自安，又欲害太子。乘间入奏曰：“帝与后如天地并位，中宫岂可旷？”盛称其党驸马都尉萧霞抹之妹美而贤。上信之，纳于宫，寻册为皇后。时护卫萧忽古知乙辛奸状，伏桥下，欲杀之。俄暴雨坏桥，谋不遂。林牙萧岩寿密奏曰：“乙辛自皇太子预政，内怀疑惧，又与宰相张孝杰相附会。恐有异图，不可使居要地。”出为中京留守。乙辛泣谓人曰：“乙辛无过，因谗见出。”其党萧霞抹辈以其言闻于上。上悔之。无何，出萧岩寿为顺义军节度使，诏近臣议召乙辛事。北面官属无敢言者，耶律撒刺曰，“初以萧岩寿奏，出乙辛。若所言不当，宜坐以罪；若当，则不可复召。”累谏不从。乃复召为北院枢密使。
时皇太子以母后之故，忧见颜色。乙辛党欣跃相庆，谗谤沸腾，忠良之士斥逐殆尽。乙辛因萧十三之言，夜召萧得裹特谋构太子，令护卫太保耶律查刺诬告耶律撒刺等同谋立皇太子。诏按无迹而罢。又令牌印郎君萧讹都斡诣上诬首：“耶律查刺前告耶律撒刺等事皆实，臣亦与其谋。本欲杀乙辛等而立太子。臣等若不言，恐事白连坐。”诏使鞫劾，乙辛迫令具伏。
上怒，命诛撒刺及速撒等。乙辛恐帝疑，引数人庭诘，各令荷重校，绳击其颈，不能出气，人人不堪其酷，惟求速死。反奏曰：“别无异辞。”时方暑，尸不得瘗，以至地臭。乃囚皇太子于上京，监卫者皆其党。寻遣萧达鲁古、撒把害太子。乙辛党大喜，聚饮数日。上京留守萧挞得以卒闻。上哀悼，欲召其妻，乙辛阴遣人杀之，以灭其口。
五年正月，上将出猎，乙辛奏留皇孙，上欲从之。同知点检萧兀纳谏曰：“陛下若从乙辛留皇孙，皇孙尚幼，左右无人，愿留臣保护，以防不测。”遂与皇孙俱行。由是上始疑乙辛，颇知其奸。会北幸，将次黑山之平淀，上适见扈从官属多随乙辛后，恶之，出己辛知南院大王事。及例削一字王爵，改王混同，意稍自安。及赴阙入谢，帝即日遣还，改知兴中府事。
七年冬，坐以禁物鬻入外国，下有司议，法当死。乙辛党耶律燕哥独奏当入八议，得减死论，击以铁骨朵，幽于来州。
后谋奔宋及私藏兵甲事觉，缢杀之。乾统二年，发冢，戮其尸。
张孝杰，建州永霸县人。家贫，好学。重熙二十四年，擢进士第一。
清宁间，累迁枢密直学士。咸雍初，坐误奏事，出为惠州刺史。俄召复旧职，兼知户部司事。三年，参知政事，同知枢密院事，加工部侍郎。八年，封陈国公。上以孝杰勤干，数问以事，为北府宰相。汉人贵幸无比。
大康元年，赐国姓。明年秋猎，帝一日射鹿三十，燕从官。
酒酣，命赋《云上于天诗》，诏孝杰坐御榻旁。上诵《黍离》诗：“知我者谓我心忧，不知我者谓我何求。”孝杰奏曰：“今天下太平，陛下何忧？富有四海，陛下何求？”帝大悦。三年，群臣侍燕，上曰：“先帝用仁先、化葛，以贤智也。朕有孝杰、乙辛，不在仁先、化葛下，诚为得人。”欢饮至夜，乃罢。
是年夏，乙辛谮皇太子，孝杰同力相济。及乙辛受诏按皇太子党人，诬害忠良，孝杰之谋居多。乙辛荐孝杰忠于社稷，帝谓孝杰可比狄仁杰，赐名仁杰，乃许放海东青鹤。六年，既出乙辛，上亦悟孝杰奸佞，寻出为武定军节度使。坐私贩广济湖盐及擅改诏旨，削爵，贬安肃州，数年乃归。大安中，死于乡。乾统初，剖棺戮尸，以族产分赐臣下。</description></item><item><title>卷一百三　列传第四十一　奸臣下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-103/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-103/</guid><description>卷一百三　列传第四十一　奸臣下 萧余里也耶律合鲁萧得裹特萧讹都斡萧达鲁古耶律塔不也萧图古辞
萧余里也，字讹都碗，国舅阿刺次子。便佞滑稽，善女工。
重熙间，以外戚进。
清宁初，补祗候郎君，尚郑国公主，拜驰马都尉，累迁南面林牙。以父阿刺为萧革所谮，出余里也为奉先军节度使。十年冬，召为北面林牙。
咸雍中，会有告余里也与族人术哲谋害耶律乙辛，按无状，出为宁远军节度使。自后余里也揣乙辛意，倾心事之，荐为国舅详稳。大康初，封辽西郡王。时乙辛擅恣，凡不附己者出之，乃引余里也为北府宰相，兼知契丹行官都部署事。及乙辛谋构皇太子，余里也多助成之，遂知北院枢密事，赐推诚协赞功臣。
以女侄妻乙辛子绥也，侍势横肆，至有无君之语，朝野侧目。帝出乙辛知南院大王事，坐与乙辛党，以天平军节度使归第。寻拜西北路招讨使。以母忧去官，卒。
耶律合鲁，字胡都堇，六院舍利褭古直之后。柔佞，喜苟合。仕清宁初。
时乙辛引用群小，合鲁附之，遂见委任，俄擢南面林牙。
乙辛谮皇太子，杀忠直，合鲁多预其谋。弟吾也亦党乙辛，时号“二贼”。乙辛荐为北院大王，卒。吾也亦至南院大王。
萧得裹特，遥辇洼可汗宫分人。善阿意顺色。清宁初，乙辛用事，甚见引用，累迁北面林牙、同知北院宣徽使事。
及皇太子废，遣得裹特监送上京。得裹特促其行，不令下车，起居饮食数加陵侮，至则筑圜堵囚之。大康中，迁西南招讨，历顺义军节度使，转国舅详稳。
寿隆五年，坐怨望，以老免死，阖门籍兴圣宫，贬西北统军司，卒。二子：得末、讹里，乾统间以父与乙辛谋，伏诛。
萧讹都斡，国舅少父房之后。咸雍中，补牌印郎君。
大康三年，枢密使乙辛阴怀逆谋，乃令护卫太保耶律查刺诬告耶律撒刺等废立事。诏按无状，皆补外。顷之，讹都斡希乙辛意，欲实其事，与耶律塔不也等入阙，诬首：“耶律撒刺等谋害乙辛，欲立皇太子事，臣亦预谋。今不自言，恐事泄连坐。”帝果怒，徙皇太子于上京。
讹都斡尚皇女赵国公主，为驸马都尉。后与乙辛议不合，衔之，复以车服僭拟人主，被诛。讹都斡临刑，语人曰：“前告耶律撒刺事，皆乙辛教我。恐事彰，杀我以灭口耳！”
萧达鲁古，遥辇嘲古可汗宫分人。性奸险。
清宁间，乙辛为枢密使，窃权用事，阴怀逆谋。达鲁古比附之，遂见奖拔，稍迁至旗鼓拽刺详稳。乙辛欲害太子，以达鲁古凶果可使，遣与近侍直长撒把诣上京，同留守萧挞得夜引力士至囚室，给以有赦，召太子出，杀之，函其首以归，诈云疾死。以达鲁古为国舅详稳。达鲁古恐杀太子事白，出入常佩刀，有急召，即欲自杀。</description></item><item><title>卷一百四　列传第四十二　逆臣上</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-104/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-104/</guid><description>卷一百四　列传第四十二　逆臣上 耶律辖底子迭里特耶律察割耶律娄国耶律重元子涅鲁古耶律滑哥《易》曰：“天尊地卑，乾坤定矣；卑高以陈，贵贱位矣。”
贵贱位而后君臣之分定，君臣之分定而后天地和，天地和而后万化成。五帝三王之治，用此道也。三代而降，臣弑其君者有之，子弑其父者有之。孔子作《春秋》以寓王法，诛死者于前，惧生者于后，其虑深远矣。欧阳修作《唐书》，创《逆臣传》，盖亦《春秋》之意也。
辽判逆之臣二十有二，迹其事则又有甚焉者，然岂一朝一夕之故哉。列于《传》，所以公天下之贬，以示夫戒云。
辖底，字涅烈兖，肃祖孙夷离堇怗刺之子。幼黠而辩，时险佞者多附之。
遥辇痕德堇可汗时，异母史罨古只为迭刺部夷离堇。故事，为夷离堇者，得行再生礼。罨古只方就帐易服，辖底遂取红袍、貂蝉冠，乘白马而出。乃令党人大呼曰：“夷离堇出矣！”众皆罗拜，因行柴册礼，自立为夷离堇。与于越耶律释鲁同知国政。及释鲁遇害，辖底惧人图己，挈其二子迭里特、朔刮奔渤海，伪为失明。后因球马之会，与二子夺良马奔归国。益为奸恶，常以巧辞获免。
太祖将即位，让辖度，辖底曰：“皇帝圣人，由天所命，臣岂敢当！”太祖命于于越。及自将代西南诸部，辖底诱刺葛等乱，不从者杀之。车驾还至赤水城，辖底惧，与刺葛俱北走，至榆河为追兵所获。太祖问曰：“朕初即位，尝以国让，叔父辞之；今反欲立吾弟，何也？”辖底对曰：“始臣不知天子之贵，及陛下即位，卫从甚严，与凡庶不同。臣尝奏事心动，始有窥觎之意。度陛下英琥，必不可取；诸弟懦弱，得则易图也。
事若成，岂容诸弟乎。”太祖谓诸弟曰：“汝辈乃从斯人之言耶！”迭刺曰：“谋大事者，须用如此人；事成，亦必去之。”
辖底不复对。囚数月，缢杀之。
将刑，太祖谓曰：“叔父罪当死，朕不敢赦。事有便国者，宜悉言之。”辖底曰：“迭刺部人众势强，故多为乱，宜分为二，以弱其势。”子迭里特。
迭里特，字海邻。有膂力，善驰射，马踬不仆。尤神于医，视人疾，若隔纱睹物，莫不悉见。
太祖在潜，已加眷遇，及即位，拜迭刺部夷离堇。太祖尝思鹿醢解醒，以山林所有，问能取者。迭里特曰：“臣能得之。”
乘内厩马逐鹿，射其一。欲复射，马跌而毙。迭里特跃而前，弓犹不弛，复获其一。帝欢甚曰：“吾弟万人敌！”会帝患心痛，召迭里特视之。迭里特曰：“膏肓有瘀血如弹丸，然药不能及，必针而后愈。”帝从之。呕心瘀血，痛止。
帝以其亲，每加赐赉；然知其为人，未尝任以职。后从刺葛乱，与其父辖底俱缢杀之。
察割，字欧辛，明王安端之子。善骑射，貌恭而心狡，人以为懦。太祖曰：“此凶顽，非儒也。”其父安端尝使奏事，太祖谓近侍曰：“此子目若风驼，面有反相。朕若在，无令入门。
世宗即位于镇阳，字端闻之，欲持两端。察割曰：“太弟忌刻，若果立，岂容我辈！永康王宽厚，且与刘哥相善，宜往与计。”安端即与刘哥谋归世宗。及和议成，以功封泰宁王。
会安端为西南面大详稳，察割佯为父恶，阴遣人白于帝，即召之。既至上前，泣诉不胜哀，帝悯之，使领女石烈军。出入禁中，数被恩遇。帝每出猎，察割托手疾，不操弓矢，但执练锤驰走。屡以家之细事闻于上，上以为诚。
察割以诸族属杂处，不克以逞，渐徙庐帐迫于行宫。右皮室详稳耶律屋质察其奸邪，表列其状。帝不信，以表示察割。</description></item><item><title>卷一百五　列传第四十三　逆臣中</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-105/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-105/</guid><description>卷一百五　列传第四十三　逆臣中 萧翰耶律牒蜡耶律朗耶律刘哥弟盆都耶律海思耶律敌猎萧革
萧翰，一名敌烈，字寒真，宰相敌鲁之子。
天赞初，唐兵围镇州，节度使张文礼遣使告急。翰受诏与康末怛往救，克之，杀其将李嗣昭，拔石城。会同初，领汉军侍卫。八年，伐晋，败晋将杜重威，追至望都。翰奏曰：“可令军下马而射。”帝从其言，军士步进。敌人持短兵猝至，我军失利。帝悔之曰：“此吾用言之过至此！”及从驾入汴，为宣武军节度使。
会帝崩栾城，世宗即位。翰闻之，委事于李从敏，径趋行在。是年秋，世宗与皇太后相拒于潢河横渡，和议未定。太后间翰曰：“汝何怨而叛？”对曰：“臣母无罪，太后杀之，以此不能无憾。”初耶律屋质以附太后被囚，翰闻而快之，即囚所谓曰：“汝尝言我辈不及，今在狴犴，何也？”对曰：“第愿公不至如此！”翰默然。
天禄二年，尚帝妹阿不里。后与天德谋反，下狱。复结惕隐刘哥及其弟盆都乱，耶律石刺告屋质，屋质遽入奏之，翰等不伏。帝不欲发其事。屋质固净以为不可，乃诏屋质鞫按。翰伏辜，帝竟释之。复与公主以书结明王安端反，屋质得其书以奏，翰伏诛。
牒蜡，字述兰，六院夷离堇浦古只之后。
天显中，为中台省右相。会同元年，与赵思温持节册晋帝。
及我师伐晋，到滹沱河，降晋将杜重威，牒蜡功居多。大同元年，平相州之叛，斩首数万级。
世宗即位，遣使驰报，仍命牒蜡执偏将术者以来。其使误入术者营，术者得诏，反诱牒蜡，执送太后。牒蜡亡归世宗。
和约既成，封燕王，为南京留守。
天禄五年，察割弑逆，牒蜡方醉，其妻扶入察割之幕，因从之。明旦，寿安王讨乱，凡胁从者皆弃兵降；牒蜡不降，陵迟而死。妻子皆诛。
朗，字欧新，季父房罨古只之孙。性轻佻，多力，人呼为“虎斯”。天显间以材勇进，每战辄克，由是得名。
会同九年，太宗大汴，命知澶渊，控扼河渡。天禄元年，燕、赵已南皆应刘知远，朗与汴守萧翰弃城归阙。先是，朗祖罨古只为其弟辖底诈取夷离堇，自是族中无任六院职事者；世宗不悉其事，以朗为六院大王。
及察割作乱，遭人报朗曰：“事成矣！”朗遣详稳萧胡里以所部军往，命曰：“当持两端，助其胜者。”穆宗即位，伏诛，籍其家属。
刘哥，字明隐，太祖弟寅底石之子。幼骄狠，好陵侮人，长益凶狡。太宗恶之，使守边徼，累迁酉击边大详稳。
会同十年，叔父安端从帝伐晋，以病先归，与刘哥邻居。
世宗立于军中，安端议所往，刘哥首建附世宗之策，以本部兵助之。时太后命皇太弟李胡率兵而商，刘哥、安端遇于泰德泉。</description></item><item><title>卷一百六　列传第四十四　逆臣下</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-106/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-106/</guid><description>卷一百六　列传第四十四　逆臣下 萧胡睹萧迭里得古迭耶律撒刺竹奚回离保萧特烈
萧胡睹，字乙辛。口吃，视斜，发卷，伯父章穆见之曰：“是儿状貌，族中未尝有。”及壮，魁梧架傲，好扬人恶。
重熙中，为只候郎君。俄迁兴圣宫使，尚秦国长公主，授驸马都尉。以不谐离婚，复尚齐国公主，为北面林牙。
清宁中，历北、商院枢密副使，代族兄术哲为西北路招讨使。时萧革与萧阿刺俱为枢密使，不协，革以术哲为阿刺所爱，嫉之。术哲受代赴阀，先尝借官粟，留直而去。胡睹希革意，发其事，术哲因得罪。
胡睹又欲要权，岁时献遗珍玩、畜产于革，二人相爱过于兄弟。胡睹族弟敌烈为北克荐国舅详稳萧胡笃于胡睹，胡睹见其辨给壮勇，倾心交结。每遇休沐，言论终日，人皆怪之。会胡睹同知北院枢密事，奏胡笃及敌烈可用，帝以敌烈为旗鼓拽刺详稳，胡笃为宿直官。及革构陷其兄阿刺，胡笃阴为之助，时人丑之。
耶律乙辛知北院枢密事，胡睹位在乙辛下，意怏怏不平。
初，胡睹尝与重元子涅鲁古谋逆，欲其速发。会车驾猎太子山，遂与涅鲁古胁弩手军犯行宫。既战，涅鲁古中流矢而毙，众皆逃散。时同党耶律撒刺竹适在围场，闻乱，率猎夫来援。其党谓胡睹等曰：“我军甚众，乘其无备，中夜决战，事冀有成；若至明日，其谁从我？”胡睹曰：“仓卒中，黑白不辨。若内外军相应，则吾事去矣。黎明而发，何迟之有！”重元听胡睹之计，令四面巡警待旦。是夜，同党立重元僭位号，胡睹自为枢密使。
明日战败，胡睹被创，单骑遁走，至十七泺，投水死。五子，同日诛之。
萧迭里得，字胡睹堇，国舅少父房之后。父双古，尚钿匿公主，仕至国舅详稳。
迭里得幼警敏不羁，好射猎。太平中，以外戚补祗候郎君，历延昌宫使、殿前副点检。重熙十三年伐夏，迭里得将偏师首入敌境，多所俘掠，迁都点检，改乌古敌烈部都详稳。十八年，再举西伐，迭里得奏：“军马器械之事，务在选将，夏人岂为难制。但严设斥堠，不用掩袭计，何虑不胜？”帝曰：“卿其速行，无后军期。”既而迭里得失利还，复为都点检。十九年，夏人来侵金肃军，上遣迭里得率轻兵督战，至河南三角川，斩堠者八人，擒观察使，以功命知汉人行官都部署事，出为酉甫面招讨使。
族弟黄八家奴告其主私议宫掖事，迭里得寝之。事觉，决大杖，削爵为民。清宁中，上以所坐事非迭里得所犯，起为南京统军使。至是，从重元子涅鲁古等乱，败走被擒，伏诛。古迭，本宫分人，不知姓氏。好戏押，不喜绳检。膂力过人，善击鞠。
重熙初，为护卫，历宿直官。十三年，西征，以古迭为先锋，夏人伏兵掩之，古迭力战，麾下士多及，乃单骑突出。遇夏王李元吴来围，势甚急。古迭驰射，应弦辄仆；跃马直击中坚，夏兵不能当，晡乃还营。改兴圣宫太保。
清宁九年，从重元、涅鲁古乱，与扈从兵战，败而遁，追擒之，陵迟而死。
撒刺竹，孟父房涤例之孙。性凶暴。
清宁中，累迁宣徽使，改殿前都点检，首与重元谋乱。会帝猎滦河，重元恐事泄，与扈从军仓卒而战。其子涅鲁古既死，同党溃散。撒刺竹适在畋所，闻乱，劫猎夫以援。既至，知涅鲁古已死，大悔恨之，谓曰：“我辈惟有死战，胡为若儿戏，自取殒灭？今行官无备，乘夜劫之，大事可济。若俟明旦，彼将有备，安知我众不携贰。一失机会，悔将无及。”重元、萧胡睹等曰：“今夕但可四面围之，勿令外军得入，彼何能备！”
不从。迟明，投仗而走，撒刺竹战死。
奚回离保，一名翰，字挼懒，奚王忒邻之后。善骑射，趫捷而勇，与其兄鳖里刺齐名。</description></item><item><title>卷一百七　列传第四十五　二国外记</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-107/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-107/</guid><description>卷一百七　列传第四十五　二国外记 高丽西夏
高丽自有国以来，传次久近，人民土田，历代各有其志，然高丽与辽相为终始二百余年。
自太祖皇帝神册间，高丽遣命名进宝剑。天赞三年，来贡。
太宗天显二年，来贡。会同二年，受晋上尊号册，遣使往报。
圣宗统和三年秋七月，诏诸通各完戎器，以备东征高丽。
八月，以辽泽沮洳，罢师。十年，以东京留守萧恒德伐高丽。
十一年，王治遣朴良柔奉表请罪，诏取女直国鸭绿江东数百里地赐之。十二年，入贡。三月，王治遣使请所俘生口，诏续还之，仍遣使抚谕。十二月，王治进妓乐，诏却之。十三年，治遣李周桢来贡，又进鹰。十月，遣李知白奉贡。十一月，遣使册治为王。遣童子十人来学本国语。十四年，王治表乞为婚姻，以东京留守驸马萧恒德女下嫁之。六月，遣使来问起居。自是，至者无时。
十五年，韩彦敬来纳聘币，吊驸马萧恒德妻越国公主薨。十一月，治薨，其侄诵遣王同颖来告。十二月，遣使致祭，诏其侄诵权知国事。十六年，遣使册诵为王。二十年，诵遣使贺伐宋之捷。七月，来贡本国《地里图》。二十二年，以南伐事诏谕之。二十三年，高丽闻与宋和，遣使来贺。二十六年，进龙须草席，及贺中京城。二十七年，承天皇太后崩，遣使报以国哀。二十八年，诵遣魏守愚等来祭。三月，使来会葬。
五月，高丽西京留守康肇弑其主诵，擅立诵众兄询。八月，圣宗自特伐高丽，报宋，遣引进使韩杞宣问询。询奉表乞罢师，不许。十一月，大军渡鸭绿江，康肇拒战于铜州，败之。肇复出，右皮室详稳耶律敌鲁擒肇等，追奔数十里，获所弃粮饷、铠仗，铜、霍、贵、宁等州皆降。询上表请朝，许之，禁军士俘掠。以政事舍人马保祐为开京留守，安州团练使王八为副留守。太子太师乙凛将骑兵一千，送保祐等赴京。宋将卓思正杀我使者韩喜孙等十人，领兵出拒，保祐等复还。乙凛领兵击之，思正遂奔西京，围之五日，不克，驻跸于城西佛寺。高丽礼部郎中渤海陀失来降。遣排押、盆奴攻开京，遇敌于京西，败之。
询弃城遁走，遂焚开京，至清江而还。二十九年正月，班师，所降诸城复叛。至贯州南岭谷，大雨连日，霁乃得渡，马驼皆疲乏，甲仗多遗弃。次鸭绿江，以所俘人分置诸陵庙，余赐内戚、大臣。
开泰元年，询遣蔡忠顺来乞称臣如旧，诏询亲朝。八月，遣田拱之奉表，称病不能朝。诏复取六州之地。二年，耶律资忠使高丽取地，未几还。三年，资忠复使，如前索地。五月，诏国舅详稳萧敌烈、东京留守耶律团石等造浮梁于鸭绿江，城保、宣义、定远等州。四年，命北府宰相刘慎行为都统，枢密使耶律世良为副，殿前都点检萧虚烈为都监。慎行挈家边上，致缓师期，追还之；以世良、虚烈总兵伐高丽。五年，世良等与高丽战于郭州西，破之。六年，枢密使萧合卓为都统，汉人行宫都部署王继忠为副，殿前都点检萧虚烈为都监进讨。萧合卓攻兴化军不克，师还。七年，诏东平郡王萧排押为都统，萧虚烈副统，东京留守耶律八哥为都监，复伐高丽。十二月，萧排押与战于茶、陀二河之间，我军不利，天云、右皮室二军没溺者众，天云军详稳海里、遥辇帐详稳阿果达、客省酌古、渤海详稳高清明等皆没于阵。八年，诏数排押讨高丽罪，释之。
加有功将校，益封战没将校之妻，录其子弟。以南皮室军校有功，赐衣物银绢有差，出金帛赐肴里、涅哥二奚军。八月，遣郎君曷不吕等率诸部兵，会大军同讨高丽。询遣使来乞贡方物。
九年，资忠还，以询降表进，释询罪。
太平元年，询薨，遣使来报嗣位，即遣使册王钦为王。九年，赐钦物。十一年，圣宗崩，遣使告哀。七月，使来慰奠。
兴宗重熙七年，来贡。十二年三月，以加上尊号，来贺。
十三年，遣使来贡。十四年三月，又来贡。十五年，入贡。八月，王钦薨，遣使来告。十六年，来贡。明年，又来贡。十九年，复贡。六月，遣使来贺伐夏之捷。二十二年，入贡。二十三年四月，王徽请官其子，诏加检校太尉。
兴宗崩，道宗即位，清宁元年八月，遣使报国哀，以先帝遗留物赐之。十一月，使来会葬。二年、三年，皆来贡。四年春，遣使报太皇太后哀。五月，使来会葬。咸雍七年、八年，来贡。十二月，以佛经一藏赐徽。九年、十年，来贡。大康二年三月，皇太后崩，遣使报哀。六月，使来吊祭。四年，王徽乞赐鸭绿江以东地，不许。九年八月，王徽薨，以徽子三韩国公勋权知国事。十二月，勋薨。大安元年，册勋子运为国王。</description></item><item><title>卷一百八　列传第四十六　国语解</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-108/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-108/</guid><description>卷一百八　列传第四十六　国语解 史自迁、固，以迄《晋》、《唐》，其为书雄深浩博，读者未能尽晓。于是裴骃、颜师古、李贤、何超、董冲诸儒，训诂音释，然后制度、名物、方言、奇字，可以一览而周知。其有助于后学多矣。
辽之初兴，与奚、室韦密迩，土俗言语大概近俚。至太祖、太宗，奄有朔方，其治虽参用汉法，而先世奇首、遥辇之制尚多存者。子孙相继，亦尊守而不易。故史之所载，官制、宫卫、部族、地理，率以国语为之称号。不有注释以辨之，则世何从而知，后何从而考哉。今即本史参互研究，撰次《辽国语解》以附其后，庶几读者无龃龉之患云。</description></item><item><title>Table of Contents</title><link>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-109/</link><pubDate>Mon, 01 Jan 0001 00:00:00 +0000</pubDate><guid>https://githubhy.github.io/hisnotes/zh/docs/%E8%BE%BD%E5%8F%B2/%E8%BE%BD%E5%8F%B2-109/</guid><description>Table of Contents 封面
辽史
卷一本纪第一　太祖上
卷二本纪第二　太祖下
卷三本纪第三　太宗上
卷四本纪第四　太宗下
卷五本纪第五　世宗
卷六本纪第六　穆宗上
卷七本纪第七　穆宗下
卷八本纪第八　景宗上
卷九本纪第九　景宗下
卷十本纪第十　圣宗一
卷十一本纪第十一　圣宗二
卷十二本纪第十二　圣宗三</description></item></channel></rss>